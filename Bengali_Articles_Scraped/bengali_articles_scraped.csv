title,link,published_time,content,genre,news
"বিএনপির ৩ সংগঠনের পদযাত্রা আটকাল পুলিশ, ভারতীয় হাইকমিশনে স্মারকলিপি প্রতিনিধিদলের",https://www.prothomalo.com/politics/xuw1414puy,৮ ঘণ্টা আগে,"ভারতীয় হাইকমিশনের দিকে বিএনপির তিন সংগঠনের আজকের পদযাত্রা পুলিশের বাধায় রামপুরায় থেমে গেছে। পরে তিন সংগঠনের পক্ষের একটি প্রতিনিধিদল ভারতীয় হাইকমিশনের গিয়ে স্মারকলিপি দিয়ে এসেছে।ভারতের আগরতলায় বাংলাদেশের সহকারী হাইকমিশনে হামলা ও উসকানিমূলক অপপ্রচারের প্রতিবাদে ঢাকায় ভারতীয় হাইকমিশন অভিমুখে প্রতিবাদী পদযাত্রা ও স্মারকলিপি দেওয়ার কর্মসূচিতে অংশ নেয় বিএনপির তিন সংগঠন। সেগুলো হলো জাতীয়তাবাদী ছাত্রদল, যুবদল ও স্বেচ্ছাসেবক দল।
এরই অংশ হিসেবে আজ রোববার সকাল ১০টার দিকে রাজধানীর নয়াপল্টনে বিএনপির কেন্দ্রীয় কার্যালয়ের সামনে জড়ো হন সংগঠন তিনটির নেতা–কর্মীরা। সেখানে সংক্ষিপ্ত সমাবেশে রুহুল কবির রিজভীসহ আয়োজক সংগঠনের নেতারা বক্তব্য দেন।সমবেশ শেষে বেলা সাড়ে ১১টার দিকে নয়াপল্টন থেকে ঢাকায় ভারতীয় হাইকমিশন অভিমুখে প্রতিবাদী পদযাত্রা শুরু করেন তিন সংগঠনের নেতা–কর্মীরা। তাঁদের পদযাত্রা রামপুরা ব্রিজের কাছে এলে পুলিশ নেতা–কর্মীদের সেখানে আটকে দেয়।
সরেজমিন দেখা যায়, আগে থেকেই পুলিশ রামপুরা ব্রিজের ওপর অবস্থান নিয়ে রাস্তায় ব্যারিকেড দিয়ে দেয়। পরে যুবদল, স্বেচ্ছাসেবক দল ও ছাত্রদলের সভাপতি ও সাধারণ সম্পাদকেরা স্মারকলিপি নিয়ে ভারতীয় হাইকমিশনের দিকে যান।
পদযাত্রা করে নয়াপল্টন থেকে রামপুরা ব্রিজ পর্যন্ত পৌঁছাতে সময় লাগে প্রায় এক ঘণ্টা। নয়াপল্টন থেকে কাকরাইল, মৌচাক ও মালিবাগ হয়ে পদযাত্রা রামপুরা ব্রিজ পর্যন্ত আসে। এ সময় এই পথে যানচলাচল বন্ধ হয়ে যায়। রামপুরা ব্রিজের ওপর পুলিশের ব্যারিকেডের কারণে দুদিকের সড়ক হয়েই যানচলাচল বন্ধ ছিল প্রায় সোয়া এক ঘণ্টা। এতে রাস্তায় বের হওয়া লোকজন ব্যাপক দুর্ভোগে পড়েন।এদিকে নয়াপল্টনে পদযাত্রাপূর্ব সংক্ষিপ্ত সমাবেশে রুহুল কবির রিজভী বলেন, ‘আমরা অবলম্বনহীন নই, আমরাও সর্বোচ্চ প্রযুক্তি ব্যবহার করতে জানি। দেশকে রক্ষা করার জন্য আকাশ, পাতাল, ভূমি, পানি—প্রতিটি জায়গায় আমাদের যে শক্তি আছে, তা দিয়ে দিল্লির আগ্রাসন প্রতিহত করতে প্রত্যেকে প্রস্তুত রয়েছি।’ভারতের উদ্দেশে বিএনপির নেতা রিজভী বলেন, ‘নানা অপপ্রচার–অপতথ্য দিয়ে ভাসিয়ে দেওয়ার চেষ্টা করছেন। কলকাতার নিউমার্কেট বন্ধ। কলকাতার ডিপার্টমেন্টাল স্টোর বন্ধ। কলকাতার হাসপাতালে রোগী নেই। ক্লিনিকগুলো বন্ধ। তাতে আপনাদের আনন্দ হতে পারে, কিন্তু আমাদের এখানে কোনো ভ্রুক্ষেপ নেই।’
ভারত ভয়ংকর রকমের সাম্প্রদায়িক উল্লেখ করে রিজভী বলেন, ঘৃণা দেখানো ছাড়া, ভিন্নধর্মের প্রতি প্রতিহিংসা দেখানো ছাড়া ওদের আর কোনো রাজনীতি নেই। ওদের রাজনীতি শেষ হয়ে গেছে।রিজভী আরও বলেন, ‘হাসিনা পলাতক, বাংলাদেশ থেকে তাঁকে চলে যেতে হয়েছে। দিল্লির আশির্বাদে ১৫ থেকে ১৬ বছর তাঁকে টিকে থাকতে হয়েছে। উনি ভোট ধ্বংস করেছিলেন। ভোটারদের ঘরের মধ্যে ঢুকিয়ে রেখেছিলেন। উনি নির্বাচন শেষ করে দিয়েছেন। নির্বাচন কমিশন ধ্বংস করে দিয়েছেন।’
রিজভী ভারতের উদ্দেশে বলেন, ‘আপনার নিজের দেশের জনগণ ভোট দিতে পারে, ইচ্ছেমতো সরকার পরিবর্তন করতে পারে। কিন্তু বাংলাদেশে যাঁকে সমর্থন করেন, সেই হাসিনা মানুষকে বন্দী ও ক্রীতদাস করে রেখেছিলেন। তাঁকে আপনারা সমর্থন করেন। তার মানে কি আপনারা বাংলাদেশের মানুষকে পছন্দ করেন না? আপনারা বাংলাদেশের সার্বভৌমত্বকে শ্রদ্ধা করেন না? স্বাধীনতাকে শ্রদ্ধা করেন না? তাহলে হাসিনাকে সমর্থন দিয়েছেন কেন?’রিজভী আরও বলেন, জনগণের প্রবল ক্রোধে হাসিনা পালিয়ে গেলেন। সেই হাসিনাকে ফেরানোর জন্য ভারতের শাসকশ্রেণি যা করছে, এটা পৃথিবীর ইতিহাসে রাষ্ট্রবিজ্ঞানের ভাষায় আগ্রাসন ছাড়া কিছু নয়।
রুহুল কবির রিজভী বলেন, ‘হাসিনার জন্য এত মন খারাপ কেন? কারণ, ভারতের সঙ্গে ভুটান নেই, নেপাল নেই, শ্রীলঙ্কা নেই, পাকিস্তান নেই, ছোট দ্বীপরাষ্ট্র মালদ্বীপ তাদের সঙ্গে নেই। ওদের সঙ্গে কেউ বন্ধুত্ব করতে পারে না। কারণ, ওরা মুখে যা–ই বলুক, ধর্মনিরপেক্ষ বলুক আর সেকুলার বলুক, ওদের মনে কট্টোর হিন্দুত্ববাদী ছাড়া আর কিছু নেই।’বিএনপি নেতা রিজভী বলেন, ‘ভিসা বন্ধ করে দিয়ে বাংলাদেশের মানুষের উপকার করেছেন। বাংলাদেশ বিলিয়ন বিলিয়ন ডলার খরচ করত। এখন বিলিয়ন ডলার পাচারও হবে না, আমাদের ডলারগুলোও সেখানে যাবে না। আমরা যেসব খাদ্যপণ্য আনতাম—চাল, পেঁয়াজ, চিনি, রসুন, আদা—তা এখন এ দেশের লোকেরা আরও বেশি প্রচেষ্ট ও শ্রম দিয়ে উৎপাদন করবে। আমাদের ডলার সেখানে যাবে না। ফরেন রিজার্ভ আরও বাড়বে। তাতে তো আমাদেরই লাভ হলো।’সমাবেশে যুবদলের সাধারণ সম্পাদক মোহাম্মদ নুরুল ইসলাম নয়ন বলেন, ‘ভারতকে বন্ধুরাষ্ট্র মনে করেছিলাম, কিন্তু দুর্ভাগ্যজনক, তারা বন্ধুত্বের সম্পর্ক রাখেনি। তারা ন্যক্কারজনকভাবে ভারতের আগরতলায় বাংলাদেশের সহকারী হাইকমিশনে হামলা চালিয়েছে, ভিয়েনা কনভেনশন লঙ্ঘন করেছে। তারা বাংলাদেশের সহকারী হাইকমিশনে নিরাপত্তা দিতে ব্যর্থ হয়েছে। বাংলাদেশে ফ্যাসিবাদী শাসন প্রতিষ্ঠায় সর্বাত্মক সহযোগিতা করেছে। হাসিনাকে খুশি করতে অবন্ধুসুলভ আচরণ করছে।’
স্বেচ্ছাসেবক দলের সভাপতি এস এম জিলানী বলেন, শেখ হাসিনা ভারতে বসে ষড়যন্ত্র করছেন। বাংলাদেশের জাতীয়তাবাদী চেতনার মানুষ কোনো আগ্রাসী মনোভব গ্রহণ করবে না। রাজপথে সোচ্চার থেকে প্রতিবাদ জনাবে।যুবদলের সভাপতি আবদুল মোনায়েম মুন্না বলেন, ‘আমরা বন্ধুরাষ্ট্র চাই। প্রভুসুলভ মনোভব চাই না। এমন মনোভব আমরা গ্রহণ করব না।’সমাবেশে আরও বক্তব্য দেন ছাত্রদলের সভাপতি রাকিবুল ইসলাম। উপস্থিত ছিলেন স্বেচ্ছাসেবক দলের সাধারণ সম্পাদক রাজীব আহসান, ছাত্রদলের সাধারণ সম্পাদক নাছির উদ্দীন প্রমুখ।",Politics,Prothom Alo
সংখ্যানুপাতিক নির্বাচনপদ্ধতি বাংলাদেশের রাজনৈতিক বাস্তবতার সঙ্গে জুতসই নয়: মির্জা ফখরুল,https://www.prothomalo.com/politics/tif60w4ls8,১১ ঘণ্টা আগে,"সংখ্যানুপাতিক হারে নির্বাচনপদ্ধতি বাংলাদেশের রাজনৈতিক বাস্তবতার সঙ্গে জুতসই নয় বলে মন্তব্য করেছেন বিএনপির মহাসচিব মির্জা ফখরুল ইসলাম আলমগীর। তিনি বলেন, এ ধরনের নির্বাচনপদ্ধতি একটি সরকারের স্থিতিশীলতার পরিপন্থী।গতকাল শনিবার স্থানীয় সময় সন্ধ্যায় লন্ডনে বাংলা গণমাধ্যমের সঙ্গে এক মতবিনিময় অনুষ্ঠানে এক প্রশ্নের উত্তরে তিনি এই মন্তব্য করেন।
মির্জা ফখরুল বলেন, ‘আমরা যে “ওয়েস্টমিনস্টার ডেমোক্রেসি” অনুসরণ করি, সেখানেও সংখ্যানুপাতিক পদ্ধতির নির্বাচন নেই। এটা শুধু ইউরোপের কিছু দেশে আছে। আমাদের দক্ষিণ এশিয়ার মধ্যে একমাত্র নেপালে সংখ্যানুপাতিক নির্বাচনপদ্ধতি আছে। তারা এটা নিয়ে বেশ সমস্যায় আছে। প্রতিবছর এই একটা কারণে নেপালের সরকার পরিবর্তিত হয়। বাংলাদেশের বেশির ভাগ রাজনৈতিক দলও এই পদ্ধতিতে নির্বাচন চায় না।’বিএনপি ক্ষমতায় গেলে ভারতের সঙ্গে বাংলাদেশের পররাষ্ট্রনীতি কেমন হবে, এক সাংবাদিকের এ প্রশ্নের উত্তরে মির্জা ফখরুল বলেন, ‘ভারতের সঙ্গে কী নীতি হবে, সেটা নির্ভর করবে আমাদের প্রয়োজনের ওপর, তাগিদের ওপর। কিন্তু আমার সার্বভৌমত্বের ওপর যদি কোনো আঘাত পড়ে, সেটা আমরা সহ্য করব না। এটা আমি পরিষ্কার করে বলছি, আমার দেশের ভেতরের বিষয়ে আমি সিদ্ধান্ত নেব, অন্য কেউ সিদ্ধান্ত নেবে না। এখানে কেউ দাদাগিরি করতে এলে তা আমরা কখনোই মেনে নেব না। আমরা ১৯৭১ সালে দেশ স্বাধীন করেছি পাকিস্তান থেকে বেরিয়ে এসে ভারতের পেটের মধ্যে ঢোকার জন্য নয়।’
মতবিনিময় অনুষ্ঠানে মির্জা ফখরুল বলেন, ‘শেখ হাসিনা বলেছিলেন তাঁর অপরাধ কী? আমি বলছি, বাংলাদেশে গণতন্ত্র হত্যা করাই শেখ হাসিনার সবচেয়ে বড় অপরাধ। বহুদিন আগে বাংলাদেশের সাবেক প্রধান বিচারপতি শেখ হাসিনাকে রং হেডেড বলে মন্তব্য করেছিলেন। তিনি যদি দেশকে, দেশের মানুষকে এতই ভালোবাসেন, তাহলে দেশে এসে এসব মোকাবিলা করছেন না কেন? তিনি যখন দেশ ছেড়ে পালিয়ে গেলেন। আমাদের নেত্রী খালেদা জিয়া কখনো দেশ ছেড়ে যাননি। তিনি সব সময়ই দেশ ছেড়ে চলে যান। এবারও পালিয়ে গেলেন। তিনি যখন পালালেন, তখন তাঁর নেতা–কর্মীরা কেমন আছেন, কোন অবস্থায় আছেন, সেই চিন্তাও করেননি।’মতবিনিময় অনুষ্ঠানে যুক্তরাজ্যে বিভিন্ন বাংলা গণমাধ্যমে কর্মরত সাংবাদিক, ইউকে বাংলা প্রেসক্লাবের সভাপতি ও সাধারণ সম্পাদক, লন্ডন বাংলা প্রেসক্লাবের সভাপতি ও সাধারণ সম্পাদক, সিনিয়র সাংবাদিক এবং যুক্তরাজ্য বিএনপির সভাপতি এম এ মালেক ও সাধারণ সম্পাদক কয়সর এম আহমদ উপস্থিত ছিলেন।",Politics,Prothom Alo
ভারতীয় হাইকমিশনের দিকে পদযাত্রা: নয়াপল্টনে জড়ো হচ্ছেন ছাত্রদল-যুবদলের নেতা-কর্মীরা,https://www.prothomalo.com/politics/cbftmqwasn,১১ ঘণ্টা আগে,"ঢাকায় ভারতীয় হাইকমিশনের দিকে প্রতিবাদী পদযাত্রা ও স্মারকলিপি দেওয়ার কর্মসূচিতে অংশ নিতে রাজধানীর নয়াপল্টনে বিএনপির কেন্দ্রীয় কার্যালয়ের সামনে জড়ো হয়েছেন জাতীয়তাবাদী ছাত্রদল, যুবদল ও স্বেচ্ছাসেবক দলের নেতা-কর্মীরা।ভারতের আগরতলায় বাংলাদেশের সহকারী হাইকমিশনে হামলা ও উসকানিমূলক অপপ্রচারের প্রতিবাদে এই কর্মসূচি পালনের ঘোষণা দেওয়া হয়েছিল।
সরেজমিনে দেখা যায়, বিএনপির এই তিন সংগঠনের নেতা-কর্মীরা সকাল ১০টায় নয়াপল্টনে বিএনপির কেন্দ্রীয় কার্যালয়ের সামনে আসা শুরু করেন। এখান থেকে মিছিল নিয়ে বারিধারায় ভারতীয় হাইকমিশনের দিকে যাবেন নেতা-কর্মীরা। তিন সংগঠন যৌথভাবে এই কর্মসূচি পালন করছে।রাজধানীর নয়াপল্টনে গতকাল শনিবার সকালে যুবদল, স্বেচ্ছাসেবক দল ও ছাত্রদলের যৌথ সভা হয়। সভায় ভারতীয় হাইকমিশনে স্মারকলিপি দেওয়ার সিদ্ধান্ত হয়।
সরেজমিনে দেখা যায়, তিন সংগঠনের নেতা-কর্মীরা নয়াপল্টনে কার্যালয়ের সামনের সড়কে অবস্থান নিয়েছেন। বিপুলসংখ্যক নেতা-কর্মীদের উপস্থিতির কারণে নয়াপল্টনে এক পাশের সড়ক হয়ে সকাল ১০টা থেকে যানচলাচল বন্ধ হয়ে গেছে। এক পাশের সড়ক হয়ে যানচলাচল বন্ধ থাকায় আশপাশের এলাকায় যানজটের সৃষ্টি হয়েছে।বেলা পৌনে ১১ টার দিকে নয়াপল্টনে বিএনপির কেন্দ্রীয় কার্যালয়ের সামনে সংক্ষিপ্ত সমাবেশ করছেন তিন সংগঠন। সমাবেশ শেষে ঢাকায় ভারতীয় হাইকমিশনের দিকে রওনা করবেন তারা।",Politics,Prothom Alo
"জাতীয় নির্বাচন আগামী বছর, নাকি আরও পরে",https://www.prothomalo.com/politics/7dsv7w0u2p,২২ ঘণ্টা আগে,"বিএনপিসহ কোনো কোনো রাজনৈতিক দল আগামী জাতীয় সংসদ নির্বাচনের রূপরেখা চাইছে। তবে সরকারের পক্ষ থেকে নির্বাচনের দিন-তারিখ নিয়ে আনুষ্ঠানিক কোনো ঘোষণা আসেনি। যদিও অন্তর্বর্তী সরকারের উপদেষ্টাদের কেউ কেউ আগামী বছর নির্বাচন হতে পারে বলে আভাস দিচ্ছেন।সর্বশেষ গতকাল শনিবার রাজধানীর একটি হোটেলে বাংলাদেশ উন্নয়ন গবেষণা প্রতিষ্ঠানের (বিআইডিএস) উদ্যোগে আয়োজিত এক সম্মেলনে অংশ নিয়ে শিক্ষা ও পরিকল্পনা মন্ত্রণালয়ের উপদেষ্টা ওয়াহিদউদ্দিন মাহমুদ বলেছেন, ‘আমাদের এই সরকার খুবই স্বল্পকালীন। আমি ব্যক্তিগতভাবে মনে করি, আগামী বছরেই আমরা একটি রাজনৈতিকভাবে নির্বাচিত সরকার দেখব। জানি না কী হবে।’ছাত্র-জনতার অভ্যুত্থানে আওয়ামী লীগ সরকারের পতনের পর গত ৮ আগস্ট ড. মুহাম্মদ ইউনূসের নেতৃত্বে অন্তর্বর্তী সরকার গঠিত হয়। এই সরকার রাষ্ট্র সংস্কারের ওপর জোর দেয়। তবে বিএনপি দ্রুত সংস্কার শেষ করে নির্বাচনের দাবি করে আসছে। জামায়াতে ইসলামী শুরুতে নির্বাচনের তাগিদ না দিলেও গত কয়েক দিনে দলটির আমির শফিকুর রহমান দুবার দ্রুত সংস্কার শেষ করে নির্বাচনের কথা বলেছেন।
ব্যক্তিগতভাবে মনে করি, আগামী বছরেই আমরা একটি রাজনৈতিকভাবে নির্বাচিত সরকার দেখব। জানি না কী হবে।ওয়াহিদউদ্দিন মাহমুদ, উপদেষ্টা, শিক্ষা ও পরিকল্পনা
অন্যদিকে অন্তর্বর্তী সরকারের প্রধান উপদেষ্টাসহ অন্যরা বরাবরই বলে আসছেন, প্রয়োজনীয় সংস্কারের পর নির্বাচন হবে। তবে সংস্কার কতটুকু হবে, তা নির্ভর করবে রাজনৈতিক দলগুলোর ওপর।রাজনৈতিক দলগুলোর সূত্র বলছে, নির্বাচন কবে হবে এ বিষয়ে সরকারের পক্ষ থেকে সুনির্দিষ্ট কোনো ঘোষণা না এলেও বিষয়টি এখন সব মহলে আলোচিত। হয়তো সামনের দিনগুলোতে সরকারের পক্ষ থেকে একটা সময়সীমা পাওয়া যাবে।গত ২১ নভেম্বর অবসরপ্রাপ্ত সচিব এ এম এম নাসির উদ্দীনের নেতৃত্বে পাঁচ সদস্যের নতুন নির্বাচন কমিশন (ইসি) গঠন করা হয়েছে। এর মধ্য দিয়ে নির্বাচনের প্রশ্নে এক ধাপ অগ্রগতি হয়েছে বলে রাজনৈতিক মহল মনে করছে। এর আগে প্রধান নির্বাচন কমিশনার ও অন্যান্য নির্বাচন কমিশনার নিয়োগে ৩১ অক্টোবর সার্চ কমিটি গঠন করা হয়েছিল। কমিটির প্রস্তাবিত নাম থেকেই নতুন ইসি গঠন করা হয়।
গত ১৭ নভেম্বর সরকারের ১০০ দিন পূর্তি উপলক্ষে জাতির উদ্দেশে দেওয়া ভাষণে প্রধান উপদেষ্টা ড. মুহাম্মদ ইউনূস বলেছিলেন, ‘প্রয়োজনীয় কিছু অত্যাবশ্যকীয় সংস্কারকাজ শেষ করেই নির্বাচনের আয়োজন করা হবে। তবে নির্বাচনের ট্রেন যাত্রা শুরু করেছে, এটা আর থামবে না। কিন্তু যেতে যেতে আমাদের অনেকগুলো কাজ সেরে ফেলতে হবে। এই ট্রেন শেষ স্টেশনে কখন পৌঁছাবে, সেটা নির্ভর করবে কত তাড়াতাড়ি আমরা তার জন্য রেললাইনগুলো বসিয়ে দিতে পারি, আর তা হবে রাজনৈতিক দলগুলোর ঐকমত্যের মাধ্যমে।’রাজনৈতিক বিশ্লেষকেরা মনে করছেন, যেতে যেতে অনেকগুলো কাজ সেরে ফেলতে হবে—এটা দিয়ে প্রধান উপদেষ্টা আসলে সংস্কারকাজের ইঙ্গিত দিয়েছেন। সংস্কার কতটুকু করা হবে, এর ওপরই নির্বাচন কবে হবে তা নির্ভর করছে।নির্বাচনব্যবস্থা, পুলিশ, বিচার বিভাগ, জনপ্রশাসন, সংবিধান, দুর্নীতি দমনসহ ১০টি বিষয়ে সংস্কারের জন্য সরকার কমিশন গঠন করেছে। বেশির ভাগ কমিশন চলতি ডিসেম্বরের মধ্যে তাদের সুপারিশ দিতে পারে। আর সংস্কার কমিশনের সুপারিশ পেয়ে রাজনৈতিক দলগুলোর সঙ্গে আলোচনায় বসতে পারে সরকার।
সরকারের দায়িত্বশীল সূত্র বলছে, রাজনৈতিক দলগুলোর সঙ্গে আলোচনায় কোন কোন খাতে কী কী সংস্কার করা হবে, তা ঠিক করা হবে। সংস্কারের জন্য কত সময় লাগবে, সেই সময়সীমারও ধারণা পাওয়া যাবে। তখনই আসলে নির্বাচন কবে সম্ভব এর একটা প্রকৃত সময় জানা যাবে।সরকারের ১০০ দিন পূর্তি উপলক্ষে গত ১৯ নভেম্বর আইন উপদেষ্টা অধ্যাপক আসিফ নজরুল সাংবাদিকদের প্রশ্নের জবাবে বলেছিলেন, ‘আমরা অতি প্রয়োজনীয় কিছু সংস্কার করে যত দ্রুত সম্ভব নির্বাচন দেব। আমরা জাস্ট এই জিনিসটা চাই না যে আগের মতো কোনো ভুয়া নির্বাচন হোক। আর এটা চাই না—নির্বাচনে বিজয়ী হয়ে কেউ আবার ভুয়া নির্বাচন করার সুযোগ পাক। এটা ছাড়া আর কোনো স্বার্থ নাই।’এরপর ২১ নভেম্বর যুক্তরাজ্য সফরে গিয়ে সরকারের নৌপরিবহন, শ্রম ও কর্মসংস্থান মন্ত্রণালয়ের উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছিলেন, প্রয়োজনীয় সংস্কার শেষে ২০২৬ সালের মাঝামাঝি কাঙ্ক্ষিত ত্রয়োদশ জাতীয় নির্বাচন হতে পারে।
গত ২৪ সেপ্টেম্বর রয়টার্সকে দেওয়া এক সাক্ষাৎকারে সেনাবাহিনীর প্রধান জেনারেল ওয়াকার-উজ-জামান পরবর্তী ১৮ মাসের মধ্যে নির্বাচন অনুষ্ঠানের ধারণার কথা জানান। সেনাপ্রধান বলেছিলেন, ১৮ মাসের মধ্যে যাতে নির্বাচন হতে পারে, সে জন্য গুরুত্বপূর্ণ সংস্কারগুলো সম্পন্ন করতে এই সরকারকে সমর্থনের প্রতিশ্রুতি দিয়েছেন তিনি।এদিকে ২৪ নভেম্বর প্রধান উপদেষ্টার প্রেস উইং থেকে জানানো হয়, আগামী নির্বাচন কবে হবে, তা প্রধান উপদেষ্টার পক্ষ থেকে ঘোষণা দেওয়া হবে। এ নিয়ে বাকি যাঁরা কথা বলছেন, সেগুলো তাঁদের ব্যক্তিগত মতামত।প্রধান রাজনৈতিক দল বিএনপি বারবারই বলছে, দ্রুত নির্বাচন না হলে দেশের সংকট কাটবে না। জামায়াতে ইসলামী নির্বাচন নিয়ে এত দিন তাগাদা না দিলেও দলটির আমির গত ২৯ নভেম্বর প্রধান উপদেষ্টার সঙ্গে সাক্ষাৎ শেষে সাংবাদিকদের বলেন, ন্যূনতম সংস্কার শেষে দ্রুত নির্বাচন দেওয়া উচিত। কুমিল্লায় এক কর্মী সম্মেলনে গত শুক্রবার আবারও দ্রুত সংস্কার শেষে নির্বাচন অনুষ্ঠানের কথা বলেন জামায়াতের আমির।
নির্বাচন নিয়ে তাড়াহুড়া করলে চলবে না। আবার অতিরিক্ত সময়ক্ষেপণও ঠিক হবে না। সরকারের উচিত প্রয়োজনীয় সংস্কারগুলো কবে নাগাদ শেষ হবে, এর একটা পথনকশা প্রকাশ করা।অধ্যাপক মাহবুব উল্লাহ, রাজনৈতিক বিশ্লেষক
শেখ হাসিনা সরকারের পতনের পর থেকেই প্রতিবেশী দেশ ভারতের সঙ্গে সম্পর্ক ভালো যাচ্ছে না। রাজনৈতিক দলগুলোকে নিয়ে ঐক্যের ডাক দিয়ে যৌথ সংলাপ করেছেন প্রধান উপদেষ্টা মুহাম্মদ ইউনূস। এর মধ্যে প্রধান দুটি রাজনৈতিক দলের পক্ষ থেকে নির্বাচনের তাগিদকে গুরুত্বপূর্ণ মনে করছে রাজনৈতিক মহল।রাজনৈতিক বিশ্লেষক অধ্যাপক মাহবুব উল্লাহ এ বিষয়ে প্রথম আলোকে বলেন, নির্বাচন নিয়ে তাড়াহুড়া করলে চলবে না। আবার অতিরিক্ত সময়ক্ষেপণও ঠিক হবে না। সরকারের উচিত প্রয়োজনীয় সংস্কারগুলো কবে নাগাদ শেষ হবে, এর একটা পথনকশা প্রকাশ করা। তিনি মনে করেন, সুষ্ঠু নির্বাচনের জন্য প্রশাসন, পুলিশকে তৈরি করা এবং নির্বাচন কমিশনের প্রস্তুতি একসঙ্গে চালাতে হবে।প্রতিবেশী ভারতের সঙ্গে সম্পর্কের টানাপোড়েনের বিষয় উল্লেখ করে অধ্যাপক মাহবুব উল্লাহ বলেন, বর্তমান সরকারের বৈধতা ও সক্ষমতা দুটোই আছে। এরপরও এমন সব পরিস্থিতি তৈরি হতে পারে, যা নির্বাচিত সরকার ছাড়া মোকাবিলা করা কঠিন। ফলে নির্বাচিত সংসদ ও সরকার গুরুত্বপূর্ণ।",Politics,Prothom Alo
"জামায়াত শুধু স্লোগান দেয় না, বাস্তবায়নেরও চেষ্টা করে: জামায়াতের আমির",https://www.prothomalo.com/politics/t12gibh2o0,০৭ ডিসেম্বর ২০২৪,"জামায়াতে ইসলামীর আমির শফিকুর রহমান বলেছেন, জামায়াতে ইসলামী শুধু স্লোগান দিয়েই দায়িত্ব শেষ করে না, বরং বাস্তবায়নেরও চেষ্টা করে।আজ শনিবার সন্ধ্যায় রাজধানীর মিরপুরের ১৩ নম্বরে কাফরুল উত্তর থানা জামায়াতের উদ্যোগে শীতবস্ত্র বিতরণ অনুষ্ঠানে জামায়াতের আমির এ কথা বলেন।
শফিকুর রহমান বলেন, ‘এখনো রাজধানীতে শীত জেঁকে বসেনি। কিন্তু আমরা সম্ভাব্য শীত মোকাবিলায় অগ্রিম প্রস্তুতির অংশ হিসেবে শীতবস্ত্র বিতরণ করছি। আমরা ভালো কাজের সব কৃতিত্ব নিতে চাই না, বরং আমরা অন্যদের পথ দেখানোর চেষ্টা করছি মাত্র।’নিজ দলের কল্যাণমুখী তৎপরতার কথা উল্লেখ করে শফিকুর রহমান বলেন, জামায়াত এমন এক সমাজ প্রতিষ্ঠার কাজ করে যাচ্ছে, যে সমাজে সবার অধিকারের নিশ্চয়তা থাকবে।
যে সমাজে সুন্দর, সুকুমারবৃত্তি, ন্যায়-ইনসাফ ও মূল্যবোধের চর্চা হয়, সে সমাজই ভালো থাকে এবং সুখী, সমৃদ্ধ ও শান্তির সমাজে পরিণত হয় বলেও মন্তব্য করেন জামায়াতের আমির।অনুষ্ঠানে বিশেষ অতিথি বক্তব্য দেন ঢাকা মহানগর উত্তরের আমির মোহাম্মদ সেলিম উদ্দিন।
কাফরুল থানার আমির রেজাউল করিমের সভাপতিত্বে এবং সেক্রেটারি আশিকুর রহমানের পরিচালনায় অনুষ্ঠানে আরও বক্তব্য দেন ঢাকা মহানগর উত্তরের নায়েবে আমির আবদুর রহমান মুসা ও সেক্রেটারি মুহাম্মদ রেজাউল করিম, শ্রমিক কল্যাণ ফেডারেশনের কেন্দ্রীয় সহসভাপতি লস্কর মুহাম্মদ তাসলিম, মহানগর উত্তরের সহকারী সেক্রেটারি ফখরুদ্দীন মানিক প্রমুখ।",Politics,Prothom Alo
ফেনীতে গণসমাবেশশেখ হাসিনার মতো এভাবে কেউ পালায়নি: মজিবুর রহমান মঞ্জু,https://www.prothomalo.com/politics/77cr5rkj80,০৭ ডিসেম্বর ২০২৪,"আমার বাংলাদেশ পার্টির (এবি পার্টি) সদস্যসচিব মজিবুর রহমান মঞ্জু বলেছেন, ‘শেখ হাসিনা মনে করেছিলেন বিএনপি-জামায়াত-হেফাজতসহ সবাইকে নিশ্চিহ্ন করলে তাঁর আর শত্রু থাকবে না, তিনি বাধাহীনভাবে চিরস্থায়ী ক্ষমতায় থাকতে পারবেন। কিন্তু রাজনৈতিক পরিচয়হীন ছাত্র-জনতার প্রতিরোধে এমন পরিণতি হয়েছে যে, নৃশংস গণহত্যা চালিয়েও তার শেষ রক্ষা হয়নি। তাকে দিনে দুপুরে পালিয়ে যেতে হলো।  তাঁরমতো এভাবে পৃথিবীতে কোনো স্বৈরাচার পালায়নি আজ পর্যন্ত।এবি পার্টি ফেনী জেলা আয়োজিত গণসমাবেশে প্রধান অতিথির বক্তব্য দিতে গিয়ে মজিবুর রহমান মঞ্জু এ কথা বলেন। রাষ্ট্র সংস্কার করে জনগণের অধিকার প্রতিষ্ঠার দাবিতে ফেনীর শহীদ মিনার চত্বরে আজ শনিবার বিকেলে এ গণসমাবেশ অনুষ্ঠিত হয়।
এবি পার্টি ফেনী জেলা আহ্বায়ক মাস্টার আহসান উল্লাহর সভাপতিত্বে অনুষ্ঠিত গণসমাবেশে বিশেষ অতিথি হিসেবে উপস্থিত ছিলেন দলের যুগ্ম সদস্যসচিব ব্যারিস্টার আসাদুজ্জামান ফুয়াদ ও কেন্দ্রীয় কমিটির অন্যতম সদস্য প্রকৌশলী শাহ আলম ।সমাবেশে মজিবুর রহমান মঞ্জু বলেন, ভারতে বসে শেখ হাসিনা দেশকে অস্থিতিশীল করতে ষড়যন্ত্র করছেন। কিছুদিন আগে পরশুরামের বিলোনিয়া বাঁধ খুলে দিয়ে ফেনীবাসীকে ৫ থেকে ১০ ফুট পানিতে ডুবিয়ে ছিল। সেই ভারতকে বিগত ফ্যাসিস্ট সরকার আমাদের ফেনী নদীর পানি দিয়েছে। ফেনী নদীর পানি চুক্তি জাতির কাছে উন্মোচন করে বর্তমান সরকারকে চুক্তি বাতিল করতে হবে।
সমাবেশে যুগ্ম সদস্যসচিব আসাদুজ্জামান ফুয়াদ বলেন, আওয়ামী লীগের ১৫ বছরের দুঃশাসনে তাদের কবর রচিত হয়েছে। তারা জাদুঘরে চলে গেছে। ৫০ বছরে নয় আগামী ৫০০ বছরেও আওয়ামী লীগ ক্ষমতায় আসতে পারব না। শেখ হাসিনা যদি ভারত থেকে চট করে ফিরে আসতে চায় তাহলে আবু সাঈদ, মুগ্ধরাও এ জনপদে বারবার ফিরে আসবে।
এর আগে আজ দুপুরে আয়োজিত সংবাদ সম্মেলনে এবি পার্টির সদস্যসচিব মজিবুর রহমান মঞ্জু সাংবাদিকদের বলেন বলেছেন, ‘আমরা কোনো রাজনৈতিক দলের সঙ্গে জোটে (কোয়ালিশন) যাচ্ছি না। বিএনপি-জামায়াত নিয়ে কোনো কোয়ালিশনে আমরা নেই। আমরা কোয়ালিশন করব ২৪-এর ছাত্র-জনতার অগ্রণী সেনাদের নিয়ে। যাদের নিয়ে আমরা একটি সুন্দর বাংলাদেশ গড়ে তুলতে চাই।’",Politics,Prothom Alo
দেশের অর্ধেক মানুষের প্রতিনিধিত্বকারী দল ঐক্য সংলাপের বাইরে: জি এম কাদের,https://www.prothomalo.com/politics/lf6fzr32kj,০৭ ডিসেম্বর ২০২৪,"দেশের ৫০ শতাংশ মানুষের প্রতিনিধিত্বকারী দলকে জাতীয় ঐক্য সংলাপের বাইরে রাখা হয়েছে বলে মন্তব্য করেছেন জাতীয় পার্টির (জাপা) চেয়ারম্যান জি এম কাদের। তিনি বলেছেন, এতে জাতিগতভাবে অবিশ্বাসের সৃষ্টি হয়েছে।জাতীয় পার্টির চেয়ারম্যানের বনানীর কার্যালয়ে ‘সংবিধান সংরক্ষণ’ দিবস পালন উপলক্ষে আজ শনিবার দুপুরে এক আলোচনা সভায় সভাপতির বক্তব্যে জি এম কাদের এসব কথা বলেন।বাংলাদেশে হিন্দু সম্প্রদায়ের ওপর নির্যাতনের অভিযোগ ঘিরে ভারতের সঙ্গে উত্তেজনাকর পরিস্থিতির মধ্যে গত মঙ্গল, বুধ ও বৃহস্পতিবার বিভিন্ন রাজনৈতিক দল, সংগঠন ও ধর্মীয় নেতাদের সঙ্গে সংলাপ করেন প্রধান উপদেষ্টা ড. মুহাম্মদ ইউনূস। এ প্রসঙ্গে জি এম কাদের বলেন, প্রধান উপদেষ্টা জাতীয় ঐক্যের ডাক দিয়ে কয়েকটি রাজনৈতিক দলের সঙ্গে মতবিনিময় করেছেন। এতে ঐক্যের নামে জাতীয় অনৈক্যের সূচনা হয়েছে। ৪৮টি নিবন্ধিত দলের মধ্যে মাত্র ১৮টি দলের সঙ্গে তাঁর মতবিনিময় হয়েছে।
এ প্রসঙ্গে ২০০১ ও ২০০৮ সালের নির্বাচনে আওয়ামী লীগ, বিএনপি, জাতীয় পার্টি ও জামায়াতে ইসলামীর প্রাপ্ত ভোটের হার তুলে ধরেন জি এম কাদের। তিনি বলেন, এ দুটি নির্বাচন দেশে-বিদেশে প্রশংসিত হয়েছে। সেই নির্বাচন দুটির ফলাফল বিশ্লেষণ করলে দেখা যায়, ২০০১ সালে বিএনপি ১৯৩টি আসন জিতে সরকার গঠন করেছিল। ওই নির্বাচনে বিএনপি ৪০ দশমিক ৯৭ শতাংশ ভোট পেয়েছিল।জাতীয় পার্টির চেয়ারম্যান বলেন, আওয়ামী লীগ সেই নির্বাচনে বিএনপির চেয়ে ১৩১ সিট কম পেয়েছিল। দলটির ভোটের হার ছিল ৪০ দশমিক ১৩ শতাংশ। নির্বাচনে বিএনপির সঙ্গে আওয়ামী লীগের ভোটের ব্যবধান ছিল ১ শতাংশের কম। ওই নির্বাচনে জাতীয় পার্টি ১৪টি আসনে জয়ী হয়। জাতীয় পার্টি ভোট পেয়েছিল ৭ দশমিক ২৫ শতাংশ। ২০০১ সালে জামায়াত পেয়েছিল ১৭টি আসন। তাদের ভোটের হার ছিল ৪ দশমিক ২৮ শতাংশ।২০০৮ সালের নির্বাচন প্রসঙ্গে জি এম কাদের বলেন, ওই নির্বাচনে আওয়ামী লীগ ২৩০টি আসন পেয়েছিল। তাদের ভোটের হার ছিল ৪৮ দশমিক শূন্য ৪ শতাংশ। বিএনপি পেয়েছিল ৩০টি আসন। তাদের ভোটের হার ছিল ৩২ দশমিক শূন্য ৫ শতাংশ। জাতীয় পার্টি পেয়েছিল ২৭টি আসন। দলটির ভোটের হার ছিল ৭ দশমিক শূন্য ৭ শতাংশ। আওয়ামী লীগ ও জাতীয় পার্টিকে বাদ দিয়ে দেশের ৫০ শতাংশ মানুষের প্রতিনিধিত্বকারী দলকে জাতীয় ঐক্যের ডাকের বাইরে রাখা হয়েছে, সংলাপের বাইরে রাখা হয়েছে।
আলোচনা সভায় সদ্য ক্ষমতাচ্যুত দল আওয়ামী লীগকে নিষিদ্ধ করা উচিত হবে না বলেও মন্তব্য করেন জাপার চেয়ারম্যান। অন্তর্বর্তী সরকারের উদ্দেশে তিনি বলেন, ‘আওয়ামী লীগের যারা দোষ করেছে, তাদের তদন্তের মাধ্যমে বিচারের মুখোমুখি করুন। আন্দাজে মামলা দিয়ে কাউকেই শাস্তি দেওয়া ঠিক নয়। একটি সংগঠনের সবাই কি অপরাধী? যদি তা–ই ভাবেন, তাহলে শেখ হাসিনার সঙ্গে আপনাদের তফাত কী? শেখ হাসিনা মনে করতেন, বিএনপি ও জামায়াত করলেই অপরাধী। এখন তো আপনারা সেটাই করছেন।’অন্তর্বর্তী সরকারের উদ্দেশে জি এম কাদের বলেন, ‘আমরা চাই, আগামী নির্বাচনে সব দল অংশ নিক। যাদের নিবন্ধন দিয়েছেন, তাদের কেন নির্বাচনে আসতে দেবেন না?’
মানুষকে পথেঘাটে নির্যাতন করা হচ্ছে উল্লেখ করে জাপার চেয়ারম্যান প্রশ্ন তোলেন, ‘এভাবে রাষ্ট্র সংস্কার, জাতীয় ঐক্য বা নির্বাচন সম্ভব হবে? অন্তর্বর্তীকালীন সরকারের মধ্য থেকেই রাজনৈতিক দল গঠন করার চেষ্টা চলছে। পুলিশ ও প্রশাসন এখন কার কথায় চলছে? এমন বাস্তবতায় আমাদের লোকজন ভোট দিতে পারবে? আমাদের নেতা-কর্মীরা নির্বাচনের মাঠে দাঁড়াতে পারবে? কয়েকটি দল নিয়ে আওয়ামী লীগের মতো একতরফা নির্বাচন করে সব পাস করিয়ে দিলেন, সেটা কি টেকসই হবে? এমন সংস্কারে কি রাষ্ট্র এগিয়ে যাবে?’আলোচনা সভায় আরও বক্তব্য দেন জাপার মহাসচিব মো. মুজিবুল হক চুন্নু, কো-চেয়ারম্যান এ বি এম রুহুল আমিন হাওলাদার ও প্রেসিডিয়াম সদস্য রেজাউল ইসলাম ভূঁইয়া।",Politics,Prothom Alo
পতিত স্বৈরাচার আবার ক্ষমতা দখলের দিবাস্বপ্ন দেখছে: এ জেড এম জাহিদ,https://www.prothomalo.com/politics/uf3lrgyohy,০৭ ডিসেম্বর ২০২৪,"পতিত স্বৈরাচার আবার ক্ষমতা দখলের দিবাস্বপ্ন দেখছে বলে মন্তব্য করেছেন বিএনপির স্থায়ী কমিটির সদস্য এ জেড এম জাহিদ হোসেন। শনিবার দুপুরে জাতীয় প্রেসক্লাবের সামনে এক সমাবেশে তিনি এ মন্তব্য করেন।ভয়েস অব টাইমস নামের একটি সংগঠন ‘ভারতের আগরতলায় বাংলাদেশের উপহাইকমিশনে উগ্রবাদী হিন্দুদের হামলা এবং ভারতীয় আগ্রাসনের’ প্রতিবাদে এই সমাবেশ করে। সমাবেশের পর বিক্ষোভ মিছিলও করে সংগঠনটি।
জাহিদ হোসেন বলেন, ‘বাংলাদেশের বিরুদ্ধে ষড়যন্ত্র শুধু যে ওই চিন্ময়ের জন্য, তা নয়। এই ষড়যন্ত্র বাংলাদেশের অস্তিত্বের বিরুদ্ধে ষড়যন্ত্র…এই বাংলাদেশকে ধ্বংস করে দেওয়া, বাংলাদেশকে কেউ কেউ বিভিন্নভাবে হুমকি দেওয়ার চেষ্টা করে…এই চিকেন নেক দখল করে নেবে।’ভারতের উদ্দেশে জাহিদ হোসেন বলেন, ‘আরে ভাই দখলের দিন শেষ। বুঝতে হবে…এত বাহিনী থাকার পরেও পালিয়ে যেতে হয়েছে…১৮ কোটি মানুষের ৩৬ কোটি হাত থাকার পরে দখলের স্বপ্ন দেখেন, সেই স্বপ্ন দিবাস্বপ্ন থেকে যাবে। ৩৬ কোটি হাত প্রতিরোধ করবে।’
দেশের বিরুদ্ধে দীর্ঘদিন ধরে ষড়যন্ত্র চলছে অভিযোগ করে জাহিদ হোসেন বলেন, ষড়যন্ত্র শেষ হয়নি। এই সময় দরকার ঐক্য। শুধু ঐক্যই পারে যেকোনো ষড়যন্ত্রকে ছিন্ন করতে এবং সম্প্রসারণবাদী ষড়যন্ত্রকারীদের প্রতিরোধ করতে।জাহিদ বলেন, ভারত যখন দেখেছে তাদের সেই আজ্ঞাবহ সরকার নেই, তখনই তাদের গাত্রদাহ শুরু হয়েছে। তারা দেখছে বাংলাদেশের ব্যবসা-বাণিজ্য আগের মতো নিয়ন্ত্রণ করতে পারবে না, বাংলাদেশের অর্থনীতিকে আগের মতো নিয়ন্ত্রণ করতে পারবে না। বিএনপির এই নেতা অভিযোগ করেন, বাংলাদেশের অর্থনীতিকে ধ্বংস করে দিতে সবচেয়ে বেশি ষড়যন্ত্র করছে পার্শ্ববর্তী দেশ ভারত এবং পতিত স্বৈরাচার (আওয়ামী লীগ সরকার)।ভয়েস অব টাইমসের সভাপতি ফারুকুল ইসলামের সভাপতিত্বে সমাবেশে জামায়াতে ইসলামীর ঢাকা মহানগর দক্ষিণের নায়েবে আমির হেলাল উদ্দিনসহ বিভিন্ন রাজনৈতিক দলের নেতারা বক্তব্য দেন।",Politics,Prothom Alo
সব মানুষ একত্র হয়েছিল বলেই স্বৈরাচার বিদায় নিয়েছে: তারেক রহমান,https://www.prothomalo.com/bangladesh/district/b5gx3ojf1p,০৭ ডিসেম্বর ২০২৪,"বিএনপির একার আন্দোলনে স্বৈরাচার পালিয়ে যায়নি মন্তব্য করে দলটির ভারপ্রাপ্ত চেয়ারম্যান তারেক রহমান বলেছেন, সব দল কাজ করেছে, সব মানুষ একত্র হয়েছিল বলেই স্বৈরাচার বিদায় নিয়েছে।শনিবার বিকেলে ফরিদপুরে রাষ্ট্র সংস্কারে বিএনপির দেওয়া ৩১ দফাসংক্রান্ত এক কর্মশালায় প্রধান অতিথির বক্তৃতায় ভার্চ্যুয়ালি তিনি এসব কথা বলেন। সদর উপজেলা পরিষদ মিলনায়তনে ‘রাষ্ট্রকাঠামো মেরামতের ৩১ দফা ও জনসম্পৃক্তি’ বিষয়ক এ কর্মশালার আয়োজন করে ফরিদপুর বিভাগীয় (সাংগঠনিক) বিএনপি।
কর্মশালায় সভাপতিত্ব করেন বিএনপির ফরিদপুর বিভাগীয় সাংগঠনিক সম্পাদক শামা ওবায়েদ। প্রধান বক্তা ছিলেন ৩১ দফা প্রণয়ন কমিটির সদস্য ইসমাইল জবিউল্লাহ। অন্যদের মধ্যে বক্তব্য দেন তারেক রহমানের উপদেষ্টা মাহদী আমিন প্রমুখ। কর্মশালায় বিকেল ৫টা ৩ মিনিটে বক্তব্য শুরু করেন তারেক রহমান। এতে তিনি ২০ মিনিট বক্তব্য দেন। পরে নেতা-কর্মীদের বিভিন্ন প্রশ্নের উত্তর দেন তিনি।তারেক রহমান বলেন, ‘আমরা দুই বছর আগে রাষ্ট্র সংস্কারের জন্য ৩১ দফা দিয়েছিলাম। আমাদের আত্মবিশ্বাস ছিল স্বৈরাচারী শেখ হাসিনার সরকার বিদায় নিচ্ছে। তবে আমাদের জানা ছিল না, কবে স্বৈরাচারের বিদায় হবে।’ তিনি বলেন, ‘৩১ দফা অর্জনে কমবেশি তখনই করতে পারবেন, যখন জনগণের সমর্থন নিয়ে আপনারা সরকার গঠন করতে পারবেন। এ জন্য ৩১ দফাকে জনগণের দ্বারে দ্বারে নিয়ে যেতে হবে। ৩১ দফায় জনগণের সমর্থন নেওয়া এবং আস্থা অর্জন ও ধরে রাখার দায়িত্ব আমার, আপনার, আপনাদের সবার। জনগণকে আস্থায় রাখতে হলে সবাইকে নিয়ে কাজ করতে হবে। আপনারা সবাই যে যাঁর অবস্থান থেকে কাজ করবেন। আপনারা প্রত্যেকে বিএনপির নেতা, অ্যাম্বাসেডর, বিএনপির প্রতিনিধি।’
বিএনপির ভারপ্রাপ্ত চেয়ারম্যান বলেন, ‘আমাদের ওপর জনগণের আস্থা আছে বলে আমাদের ঘরে বসে থাকলে চলবে না। আমরা যদি চুপচাপ বসে থাকি তাহলে কোনো কাজ হবে না। আমরা এমন কোনো ভুল চিন্তা বা কাজ যেন না করি, যাতে আমরা জনগণ থেকে বিচ্ছিন্ন হয়ে পড়ি। এতে আমরা ক্ষতিগ্রস্ত হব। তাই যারা ভুল করছে তাদের বোঝাতে হবে, সতর্ক করতে হবে। সবাই মিলে আমাদের কাজ করতে হবে।’বিএনপির এই শীর্ষ নেতা বলেন, ‘মানুষ যদি না জানতে পারে বিএনপি কী চায়, জনগণের জন্য কী ভাবে, ছাত্রের জন্য কী ভাবে, নারীদের জন্য কী ভাবে, কৃষকের জন্য কী ভাবে, শ্রমিকের জন্য কী ভাবে তাহলে জনগণের সমর্থন আমাদের ওপর থাকবে না। হয়তো একবারে আমরা পারব না। তবে আমরা সূচনা করে যেতে চাই। পরে ধারাবাহিকভাবে গণতান্ত্রিক প্রক্রিয়া চলতে থাকলে পর্যায়ক্রমে আমরা একটা জায়গায় যাব। এই প্রক্রিয়ায় যুক্ত হতে চাইলে জনগণের সমর্থন দরকার।’
তারেক রহমান আরও বলেন, ‘আমরা দেশে একটা জবাবদিহি প্রতিষ্ঠা করতে চাই। শুধু প্রধানমন্ত্রী বা এমপির জবাবদিহি নয়, জবাবদিহি প্রতিষ্ঠা করতে হবে সমাজের সব পর্যায়ে। মেয়র, ইউপি চেয়ারম্যান-সমাজের প্রতিনিধিত্বশীল যেকোনো ব্যক্তি জবাবদিহির ঊর্ধ্বে নয়।’ শেখ হাসিনার সময়ে জবাবদিহি ছিল না মন্তব্য করে তিনি বলেন, ‘জবাবদিহি থাকলে ফরিদপুর থেকে দুই হাজার কোটি টাকা পাচার হতে পারত না।’তারেক রহমান আরও বলেন, ‘আমরা দেশের এমন এক অবস্থা গড়ে তুলতে চাই, যেখানে চিকিৎসার জন্য মানুষকে দেশের বাইরে যেতে হবে না, ছাত্ররা শিক্ষাজীবন শেষ করে কাজ পাবেন, কৃষক তাঁর পণ্যের ন্যায্য দাম পাবেন। স্বৈরাচারকে যেভাবে আমরা একতাবদ্ধ হয়ে উৎখাত করেছি, তেমনি জবাবদিহি প্রতিষ্ঠার জন্য আমাদের একত্রে কাজ করতে হবে।’
বিএনপির ভারপ্রাপ্ত চেয়ারম্যান বলেন, ‘আমাদের জনগণকে আস্থায় রাখতে হবে, জনগণের প্রত্যাশা অনুযায়ী কাজ করতে হবে। জনগণের কথায় উঠতে, বসতে ও চলতে হবে। রাজনীতির মূল কথা হচ্ছে জনগণের আস্থা অর্জন। জনগণের আস্থা ধরে রাখতে যে যে কৌশল আছে, তা আমাদের করে যেতে হবে।’সকাল সাড়ে ১০টার দিকে বিএনপির বিভাগীয় এ কর্মশালা শুরু হয়। এতে ফরিদপুর জেলা বিএনপি ছাড়াও রাজবাড়ী, মাদারীপুর, শরীয়তপুর ও গোপালগঞ্জ জেলা বিএনপির নেতা-কর্মীরা অংশ নেন।",Politics,Prothom Alo
"আ.লীগ যে দোষে সর্বহারা, এখন বিএনপি সেই কাজ করছে: কাদের সিদ্দিকী",https://www.prothomalo.com/bangladesh/district/w3b8vbcp5e,০৭ ডিসেম্বর ২০২৪,"কৃষক শ্রমিক জনতা লীগের সভাপতি বঙ্গবীর কাদের সিদ্দিকী বীর উত্তম বলেছেন, ‘আগে আওয়ামী লীগ যেখান থেকে চাঁদা নিত, এখন বিএনপি সেখান থেকে চাঁদা নেয়। চাঁদার রেট আগের চেয়ে হয়তো বাড়াইয়া দিছে। আওয়ামী লীগ যে দোষে সর্বহারা হয়েছে, হাসিনা সরকারের পতনের পর বিএনপি এখন সেই কাজই করছে। তবে জামায়াতে ইসলামী কিন্তু এসব করছে না।’শনিবার বিকেলে টাঙ্গাইলের সখীপুরে নিজ বাসভবনে দলের এক বর্ধিত সভায় তিনি এ কথা বলেন। সখীপুর পৌর শহরের ৬ নম্বর ওয়ার্ডে কাদের সিদ্দিকীর বাসভবনের সামনে এ বর্ধিত সভার আয়োজন করে উপজেলা কৃষক শ্রমিক জনতা লীগ। সভায় সভাপতিত্ব করেন দলটির উপজেলা সভাপতি আবদুস সবুর খান।
সভায় আওয়ামী লীগের নেতা-কর্মীদের উদ্দেশে কাদের সিদ্দিকী বলেন, ‘আপনাদের মানুষের কাছে যেতে হবে, মানুষের সেবা করতে হবে। শেখ হাসিনার মতো আওয়ামী লীগ করা যাবে না। আওয়ামী লীগ করতে হবে ভাসানীর মতো, আওয়ামী লীগ করতে হবে বঙ্গবন্ধুর মতো। শেখ হাসিনার সরকার মানুষকে অনেক অত্যাচার করেছে, জুলুম করেছে। এ জন্য হাসিনার ওপর আল্লাহর গজব নাজিল হয়েছে।’
কাদের সিদ্দিকী বলেন, ‘কেউ যদি মনে করেন স্বাধীনতাকে মুছে ফেলবেন, বঙ্গবন্ধুকে মুছে ফেলবেন, কাদের সিদ্দিকীকে মুছে ফেলবেন—তাহলে তাঁরা আহাম্মকের রাজ্যে বাস করছেন। কেউ কেউ ধারণা করেছিলেন, আমেরিকার প্রেসিডেন্ট ডোনাল্ড ট্রাম্প হাসিনাকে আবার সরকারে বসাবেন, তাঁরা ভুল করছেন। এটা অসম্ভব। ১৯৭১ সালেও আমেরিকার প্রেসিডেন্ট কিসিঞ্জার চেষ্টা করেছিলেন। কিন্তু আমাদের বিজয় হয়েছিলই।’উপজেলা কৃষক শ্রমিক জনতা লীগের সাধারণ সম্পাদক ও সখীপুর পৌরসভার সাবেক মেয়র সানোয়ার হোসেনের সঞ্চালনায় সভায় অন্যান্যের মধ্যে উপজেলা কমিটির সহসভাপতি সানোয়ার মাস্টার, যুগ্ম সাধারণ সম্পাদক আশিক জাহাঙ্গীর, হাবিবুন নবী সোহেল, ইমরুল শিকদার প্রমুখ বক্তব্য দেন।",Politics,Prothom Alo
ভারতীয় হাইকমিশন অভিমুখে পদযাত্রা ও স্মারকলিপি দেবে বিএনপির তিন সংগঠন,https://www.prothomalo.com/politics/57bzuq9rs3,০৭ ডিসেম্বর ২০২৪,"ভারতের আগরতলায় বাংলাদেশের সহকারী হাইকমিশনে হামলা ও উসকানিমূলক অপপ্রচারের প্রতিবাদে ঢাকায় ভারতীয় হাইকমিশন অভিমুখে আগামীকাল রোববার প্রতিবাদী পদযাত্রা করবে ও স্মারকলিপি দেবে জাতীয়তাবাদী ছাত্রদল, যুবদল ও স্বেচ্ছাসেবক দল।বিএনপির এই তিন সংগঠনের সংশ্লিষ্ট সূত্র জানিয়েছে, সকাল ১০টায় রাজধানীর নয়াপল্টনে বিএনপির কেন্দ্রীয় কার্যালয়ের সামনে থেকে মিছিল নিয়ে বারিধারায় ভারতীয় হাইকমিশন অভিমুখে যাত্রা করবেন নেতা-কর্মীরা। তিন সংগঠন যৌথভাবে এই কর্মসূচি পালন করবে।
রাজধানীর নয়াপল্টনে আজ শনিবার সকালে জাতীয়তাবাদী যুবদল, স্বেচ্ছাসেবক দল ও ছাত্রদলের যৌথ সভা হয়। সভায় ভারতীয় হাইকমিশনে স্মারকলিপি দেওয়ার সিদ্ধান্ত হয়।জাতীয়তাবাদী ছাত্রদলের কেন্দ্রীয় সাধারণ সম্পাদক নাছির উদ্দীন প্রথম আলোকে বলেন, ‘ভারতের হিন্দুত্ববাদী বিভিন্ন সংগঠনের উচ্ছৃঙ্খল সদস্যরা আগরতলায় বাংলাদেশের সহকারী হাইকমিশনে হামলা করেছে। যা বাংলাদেশের সার্বভৌমত্বের প্রতি অবমাননাকর। উচ্ছৃঙ্খল মব (জনতা) বাংলাদেশের জাতীয় পতাকা অবমাননা করেছে, মিশনের সম্পদ বিনষ্ট করেছে। ভারত সরকার ভিয়েনা কনভেনশনের বাধ্যবাধকতা অনুযায়ী কূটনীতিকদের সুরক্ষা দিতে চরমভাবে ব্যর্থ হয়েছে। এর প্রতিবাদে আমরা ভারতীয় দূতাবাসে স্মারকলিপি দেব।’
লংমার্চের পরিকল্পনাজাতীয়তাবাদী ছাত্রদল, যুবদল ও স্বেচ্ছাসেবক দলের নেতাদের সূত্রে জানা গেছে, বাংলাদেশবিরোধী অপতৎপরতার প্রতিবাদে তারা ভারতের আগরতলা অভিমুখে ‘লংমার্চ’ করার চিন্তা করছেন। তবে এ বিষয়ে এখনো কোনো সিদ্ধান্ত হয়নি। আজ শনিবার রাতে তিন সংগঠনের শীর্ষ পর্যায়ের নেতাদের সঙ্গে বিএনপির ভারপ্রাপ্ত চেয়ারম্যান তারেক রহমানের বৈঠক হওয়ার কথা রয়েছে। সেখানে এ বিষয়ে সিদ্ধান্ত হতে পারে বলে জানা গেছে।
৫ আগস্ট গণ-অভ্যুত্থানে শেখ হাসিনা সরকারের পতন হয়। ওই দিনই শেখ হাসিনা ভারতে পালিয়ে যান। এরপর থেকে বাংলাদেশে হিন্দু সম্প্রদায়ের ওপর নির্যাতন চলছে বলে অভিযোগ তুলছে ভারত সরকার। এ ছাড়া ভারতের অনেক গণমাধ্যমে উসকানিমূলক অপপ্রচার, আগরতলায় বাংলাদেশের সহকারী হাইকমিশনে হামলা এবং জাতীয় পতাকার অবমাননা, বাংলাদেশে জাতিসংঘ শান্তিরক্ষী পাঠাতে পশ্চিমবঙ্গের মুখ্যমন্ত্রী মমতা বন্দ্যোপাধ্যায়ের আরজিসহ বেশ কিছু ঘটনা বাংলাদেশ-ভারতের মধ্যে কূটনৈতিক সম্পর্কে টানাপোড়েন সৃষ্টি করেছে। এমন প্রেক্ষাপটে বিএনপির তিন সংগঠন ভারতীয় হাইকমিশনে স্মারকলিপি দেওয়ার কর্মসূচি দিল।",Politics,Prothom Alo
ভারত নিজেদের স্বার্থ রক্ষায় শেখ হাসিনার জন্য মায়াকান্না করছে: রিজভী,https://www.prothomalo.com/politics/1i89uxevl0,০৭ ডিসেম্বর ২০২৪,"ভারত মিথ্যার বেড়াজাল নির্মাণ করে বিশ্ববাসীকে বিভ্রান্ত করার চেষ্টা করছে বলে অভিযোগ করেছেন বিএনপির জ্যেষ্ঠ যুগ্ম মহাসচিব রুহুল কবির রিজভী। কিন্তু প্রযুক্তির এই যুগে তারা সফল হতে পারছে না বলেও মন্তব্য করেন তিনি।রিজভী বলেন, শেখ হাসিনাকে দিয়ে ভারত নিজেদের স্বার্থ রক্ষা করতে পারে, সেই স্বার্থ রক্ষার জন্যই তারা শেখ হাসিনার জন্য কুমিরের মায়াকান্না করছে।আজ শনিবার সকালে ‘আমরা বিএনপি পরিবার’-এর উদ্যোগে জাতীয় বার্ন ও প্লাস্টিক সার্জারি ইনস্টিটিউট হাসপাতালে চিকিৎসাধীন গণ-অভ্যুত্থানে আহত ব্যক্তিদের দেখতে গিয়ে উপস্থিত সাংবাদিকদের তিনি এ কথা বলেন।
দেশ ছেড়ে যাওয়া পলাতক স্বৈরাচারের জন্য ভারত মায়াকান্না করছে বলে মন্তব্য করে রিজভী বলেন, পালিয়ে যাওয়া স্বৈরাচারের জন্য মায়াকান্না করছেন পার্শ্ববর্তী দেশের রাজনীতিবিদেরা, নীতিনির্ধারকেরা এবং আরও অনেকেই। বিশেষ করে আত্মা বিক্রিকারী গণমাধ্যমের লোকজন।রিজভী বলেন, বাংলাদেশে নাকি হিন্দুদের বাড়ি পোড়ানো হচ্ছে, বাংলাদেশে নাকি হিন্দুদের পুড়িয়ে মারা হচ্ছে, এ ধরনের ডাহা অসত্য, মিথ্যার বেড়াজাল নির্মাণ করে বিশ্ববাসীকে বিভ্রান্ত করার চেষ্টা করছে ভারত। কিন্তু প্রযুক্তির এই যুগে তারা সফল হতে পারছে না। তাই এখন হিংসা-প্রতিহিংসার জ্বালায় প্রতিদিন তারা অপপ্রচার করছে।বিএনপির এই নেতা বলেন, ‘যে ভারতকে আমরা গণতান্ত্রিক রাষ্ট্র হিসেবে জানতাম, যে ভারতে সাংবিধানিক ধারাবাহিকতা রক্ষিত হয় বলে আমরা জানতাম, যে ভারত অনেক জ্ঞানী-গুণী মানুষের দেশ—সেই দেশে এখন মনে হচ্ছে হিংস্র ঘাতক এবং প্রচণ্ড রক্তপিপাসু মানুষের বাস। শেখ হাসিনাকে দিয়ে তারা নিজেদের স্বার্থ রক্ষা করতে পারে, সেই স্বার্থ রক্ষার জন্যই তারা শেখ হাসিনার জন্য কুমিরের মায়াকান্না করছে। এটাই এখন সত্য প্রমাণিত হচ্ছে।’
ভারতের সমালোচনা করে রুহুল কবির রিজভী বলেন, ‘ওরা এত দূর গেছে যে আমাদের প্রিয় মাতৃভূমির স্বাধীনতার যে পতাকা, সেই পতাকা ছিঁড়ে ফেলেছে, কূটনৈতিক নেতৃবৃন্দের গায়ে হাত তুলেছে। ভিয়েনা সনদ অনুযায়ী, এটা ভয়ংকর রকমের আন্তর্জাতিক গুরুতর অপরাধ—সেই অপরাধ তারা করেছে। তারা একবারও ভাবেনি, শেখ হাসিনা এই দেশে কী নিষ্ঠুরতা, কী নির্দয়তা, কী হিংসাশ্রয়ী আচরণ করেছে নিজ দেশের নাগরিকদের সঙ্গে।’রিজভী বলেন, ‘আজকে বার্ন ইউনিটে যে দৃশ্য দেখলাম, তা বর্ণনা করা যায় না। আন্দোলনের সময় আমি কারাগারে ছিলাম, বের হয়ে অনেক হাসপাতালে গিয়েছি। এত বর্বরতা, এত মর্মান্তিক যে এই দৃশ্য দেখলে বুকফাটা কান্না বেরিয়ে আসে। হাসপাতালের বেডে শুয়ে থাকা ঢাকা মুখ খুললেই মনে হয়, এ যেন কোনো “হরর ছবির” দৃশ্য দেখছি। এই পরিস্থিতি তৈরি করে গেছে পলাতক স্বৈরাচার। আর তাদের জন্য এত মায়াকান্না? তার জন্য আজকে সীমান্তে সীমান্তে এসে বাংলাদেশের ভেতরে ঢুকে পড়ে তারা নাকি বিক্ষোভ করবে।’
রিজভী আরও বলেন, শুধু শেখ হাসিনাকে রক্ষা করতে আর ইসকন থেকে বিতাড়িত চিন্ময় দাসকে সরকার গ্রেপ্তার করায় মনে হচ্ছে, দিল্লি থেকে শুরু করে একেবারে প্রান্তিক পর্যায়ে কান্নার রোল পড়ে গেছে। এভাবে চলতে পারে না।বিএনপির এই নেতা বলেন, ‘বাংলাদেশ স্বাধীন-সার্বভৌম রাষ্ট্র। রক্তের দামে কেনা এই বাংলাদেশকে কেউ মাথা নত করাতে পারবে না। এই বাংলাদেশকে ভয় দেখিয়ে চোখরাঙিয়ে নতজানু করানো যাবে না। এই বাংলাদেশে অপরাধীদের বিচার হবে, যারা আমাদের ভাইদের পঙ্গু করেছে, যারা অপরাধ করেছে, তাদের ট্রাইব্যুনালে বিচার হবে।’এ সময় আরও উপস্থিত ছিলেন ‘আমরা বিএনপি পরিবার’-এর আহ্বায়ক আতিকুর রহমান, সদস্যসচিব মোকছেদুল মোমিন, উপদেষ্টা আশরাফ উদ্দিন, বিএনপির সহপ্রচার সম্পাদক আসাদুল করিম, যুবদল নেতা মেহবুব মাসুম প্রমুখ।",Politics,Prothom Alo
ফ্যাসিবাদবিরোধী জাতীয় ঐক্য অত্যন্ত জরুরি: জেএসডি,https://www.prothomalo.com/politics/hul7itiqbe,০৭ ডিসেম্বর ২০২৪,"পরাজিত ফ্যাসিবাদী শক্তি ও তাদের দোসরেরা অন্তর্ঘাতমূলক কর্মকাণ্ড চালিয়ে বাংলাদেশকে অস্থিতিশীল করতে চাচ্ছে বলে অভিযোগ করেছেন জাতীয় সমাজতান্ত্রিক দলের (জেএসডি) সাধারণ সম্পাদক শহীদ উদ্দিন মাহমুদ। তিনি বলেন, এ পরিস্থিতিতে ফ্যাসিবাদবিরোধী সব দেশপ্রেমিক রাজনৈতিক শক্তির মধ্যে জাতীয় ঐক্য গড়ে তোলা অত্যন্ত জরুরি।জাতীয় ঐক্যের লক্ষ্যে আজ শনিবার সকালে রাজধানীর পুরানা পল্টন মোড়ে জেএসডি আয়োজিত এক সংহতি সমাবেশ ও পতাকা মিছিল কর্মসূচির আগে সংক্ষিপ্ত বক্তব্যে শহীদ উদ্দিন মাহমুদ এসব কথা বলেন।
জেএসডির সাধারণ সম্পাদক বলেন, জুলাই গণ-অভ্যুত্থানের মধ্য দিয়ে ফ্যাসিবাদী শাসকের বিদায় হয়েছে। কিন্তু দীর্ঘস্থায়ী ঐক্যবদ্ধ লড়াই ও রাষ্ট্রীয় রাজনীতির আমূল পরিবর্তন করে ফ্যাসিবাদী রাষ্ট্রব্যবস্থাকে চিরকালের জন্য উচ্ছেদ করতে হবে। ফ্যাসিবাদী ব্যবস্থার বিলোপ এবং গণতান্ত্রিক প্রজাতন্ত্র নির্মাণ এখন অপরিহার্য হয়ে উঠেছে। এ জন্য ফ্যাসিবাদবিরোধী জাতীয় ঐক্য গড়ে তোলা জরুরি।
সমাবেশে তানিয়া রব বলেন, জুলাই গণ-অভ্যুত্থানের ঐতিহাসিক বিজয়কে ম্লান করে দেওয়ার জন্য মিথ্যা ও অপতথ্য ছড়ানো হচ্ছে। বাংলাদেশের সব ধর্মের মানুষের সম্প্রীতিকে বিনষ্ট করার যেকোনো চক্রান্ত প্রতিহত করতে দল-মতনির্বিশেষে সবাইকে ঐক্যবদ্ধ হতে হবে। মিথ্যা ও অপতথ্যের বিরুদ্ধে সত্যকে উপস্থাপন করতে হবে।
সমাবেশে জেএসডির জ্যেষ্ঠ সহসভাপতি তানিয়া রবও বক্তব্য দেন। তিনি বলেন, জুলাই গণ-অভ্যুত্থানের ঐতিহাসিক বিজয়কে ম্লান করে দেওয়ার জন্য মিথ্যা ও অপতথ্য ছড়ানো হচ্ছে। বাংলাদেশের সব ধর্মের মানুষের সম্প্রীতিকে বিনষ্ট করার যেকোনো চক্রান্ত প্রতিহত করতে দল-মতনির্বিশেষে সবাইকে ঐক্যবদ্ধ হতে হবে। মিথ্যা ও অপতথ্যের বিরুদ্ধে সত্যকে উপস্থাপন করতে হবে।
জেএসডির ঢাকা মহানগর সমন্বয়ক কামাল উদ্দিন পাটোয়ারীর সভাপতিত্বে কর্মসূচিতে আরও বক্তব্য দেন সহসভাপতি বীর মুক্তিযোদ্ধা মোহাম্মদ সিরাজ, কে এম জাবির, সৈয়দ ফাতেমা হেনা, মাইনুর রহমান, যুগ্ম সাধারণ সম্পাদক সৈয়দ বেলায়েত হোসেন, মোশারফ হোসেন, স্থায়ী কমিটির সাবেক সদস্য নুরুল আকতার, সাংগঠনিক সম্পাদক আবদুল্লাহ আল তারেক, কামাল উদ্দিন মজুমদার, মোহাম্মদ মোস্তফা কামাল, আবদুল মান্নান মুন্সী, আবুল কালাম, সুমন খান, মোসলেহ উদ্দিন প্রমুখ।",Politics,Prothom Alo
আওয়ামী লীগের শেষ ৫ বছরে ১৬ হাজারের বেশি খুন,https://www.prothomalo.com/politics/bibncqmarn,০৭ ডিসেম্বর ২০২৪,"আওয়ামী লীগ সরকারের শেষ পাঁচ বছরে সারা দেশে ১৬ হাজারের বেশি মানুষ খুনের শিকার হয়েছে। প্রতিদিন গড়ে ৯টির বেশি খুনের ঘটনা ঘটেছে।পুলিশ সদর দপ্তরের ওয়েবসাইটে প্রকাশ করা অপরাধ পরিসংখ্যানে এই তথ্য এসেছে। পাঁচ বছরের বেশি সময় বন্ধ রাখার পর গত বৃহস্পতিবার পুলিশ এই পরিসংখ্যান প্রকাশ করে।পুলিশ সদর দপ্তরের হিসাবে, ২০১৯ থেকে ২০২৩ সালের ডিসেম্বর পর্যন্ত দেশে ১৬ হাজার ৫৫৫টি হত্যাকাণ্ড ঘটেছে। এই হিসাবটা এসেছে দায়ের হওয়া মামলার সংখ্যা থেকে। সাধারণত জোড়া খুন বা একসঙ্গে ততোধিক খুনের ঘটনায় একটি মামলা হয়।তথ্য বিশ্লেষণে দেখা যায়, বছরে গড়ে খুনের ঘটনা ঘটেছে ৩ হাজার ৩১১টি। এমনকি করোনা মহামারির সময় ২০২০ সালেও সাড়ে তিন হাজার খুনের ঘটনা ঘটেছে।
এই পাঁচ বছরে ছিনতাইয়ের মামলা হয়েছে ৯ হাজার ৯৫৫টি আর ডাকাতির মামলা হয়েছে ১ হাজার ৬৮৫টি। সংশ্লিষ্ট সূত্রের মতে, ছিনতাই ও ডাকাতির প্রকৃত ঘটনা অনেক বেশি হবে। কারণ, বেশির ভাগ ছিনতাইয়ের ঘটনায় ভুক্তভোগীরা মামলা করেন না, অনেকে এটাকে আরেক ভোগান্তি মনে করেন। ডাকাতির ঘটনায়ও পুলিশ অনেক ক্ষেত্রে মামলা নিতে চায় না। ডাকাতির মামলা চুরি হিসেবে নেওয়ারও অভিযোগ রয়েছে। এ ছাড়া শেখ হাসিনা সরকারের এই পাঁচ বছরে অপহরণের ঘটনা ঘটেছে ২ হাজার ৪৫২টি। আর চুরির অভিযোগে প্রায় ৫৫ হাজার মামলা হয়েছে।মামলার সংখ্যার ভিত্তিতে দেশের অপরাধ পরিসংখ্যান নিয়মিত পুলিশ সদর দপ্তরের ওয়েবসাইটে প্রকাশ করা হতো। একাদশ জাতীয় সংসদ নির্বাচনের আগে বিরোধী রাজনৈতিক নেতা-কর্মীদের বিরুদ্ধে অসংখ্য ‘গায়েবি মামলা’ করে তৎকালীন সরকার। ঘটনা না ঘটলেও পুলিশের ওপর হামলা ও ককটেল নিক্ষেপের অভিযোগে এসব মামলা হয়। এ নিয়ে ২০১৮ সালের ২০ ডিসেম্বর ‘এক ভয়ংকর সেপ্টেম্বর!’ শিরোনামে প্রথম আলোতে খবর প্রকাশিত হয়। ওই সেপ্টেম্বরে কেবল ঢাকাতেই পুলিশ বাদী হয়ে ৫৭৮টি নাশকতার মামলা হয়েছিল। তাতে পুলিশের ওপর হামলার ঘটনা বলা হয়েছে ৯০ বার। শহরময় পুলিশের ওপর এত হামলা, সহিংসতার কিছুই টের পায়নি ঢাকার মানুষ। অবিশ্বাস্য এসব মামলার তথ্য ছাপা হওয়ার পর পুলিশ সদর দপ্তর তাদের ওয়েবসাইটে অপরাধ পরিসংখ্যান দেওয়া বন্ধ করে দেয়। আগের পরিসংখ্যানও সরিয়ে ফেলে।
নবনিযুক্ত আইজিপি বাহারুল আলম গত বৃহস্পতিবার সংবাদ সম্মেলন করেন। এ সময় ওয়েবসাইটে অপরাধের পরিসংখ্যান প্রকাশ বন্ধ রাখার বিষয়টি তুলে ধরেন সাংবাদিকেরা। এরপর আইজিপির নির্দেশে একসঙ্গে পাঁচ বছর আট মাসের (২০১৯ সালের জানুয়ারি থেকে ২০২৪ সালের আগস্ট পর্যন্ত) তথ্য প্রকাশ করা হয়।এর মধ্যে আওয়ামী লীগ সরকারের তৃতীয় মেয়াদের (২০১৯-২০২৩) পাঁচ বছরের অপরাধ পরিসংখ্যান পর্যালোচনা করে খুন, চুরি, ডাকাতি, ছিনতাই, অপহরণের উপরিউক্ত তথ্য পাওয়া যায়। নারী ও শিশু নির্যাতন এবং ধর্ষণের ঘটনাও উদ্বেগজনক পর্যায়ে ছিল। ধর্ষণের ঘটনায় সাধারণত নারী ও শিশু নির্যাতন আইনে মামলা করা হয়। ওই পাঁচ বছরে নারী ও শিশু নির্যাতনের অভিযোগে মামলা হয়েছে ১ লাখ ৭ হাজার ১২৪টি।আর মাদকদ্রব্য উদ্ধারের ঘটনায় ৩ লাখ ১৫ হাজারের বেশি, চোরাচালানের অভিযোগে প্রায় ১৪ হাজার এবং অস্ত্র উদ্ধারের ঘটনায় ৯ হাজারের বেশি মামলা হয়েছে।
আওয়ামী লীগ সরকারে চতুর্থ মেয়াদ শুরু হয় ২০২৪ সালের জানুয়ারিতে। জুলাই আন্দোলনের আগপর্যন্ত এ বছরের প্রথম ছয় মাসেও উল্লেখযোগ্য সংখ্যক অপরাধের ঘটনা ঘটেছে। এর মধ্যে খুন হয়েছে ১ হাজার ৫৩৩টি। একই সময়ে ১৮৩টি ডাকাতি, ১ হাজার ২২২টি ছিনতাই-দস্যুতা ও ২৮১টি অপহরণের ঘটনা ঘটে।এই সময়ে নারী ও শিশু নির্যাতনের অভিযোগে ৯ হাজার, মাদকদ্রব্য উদ্ধারের ঘটনায় ৩৩ হাজার, চোরাচালানের অভিযোগে প্রায় ১৫ হাজার এবং অবৈধ অস্ত্র উদ্ধারের ঘটনায় দেড় হাজারের বেশি মামলা হয়েছে।
জুলাই-আগস্টে বৈষম্যবিরোধী ছাত্র আন্দোলন ও ছাত্র-জনতার অভ্যুত্থান দমাতে শেখ হাসিনা সরকার নির্বিচার গুলি করে মানুষ হত্যা করে। এসব ঘটনায় বেশির ভাগ হত্যা মামলা হয়েছে আগস্ট মাসের পর। মামলার ভিত্তিতে পুলিশ যে পরিসংখ্যান দিয়েছে, তাতে দেখা যায়, জুলাইয়ের খুনের ঘটনা ৩৩৪টি, আগস্টে ৬১৮টি। এই দুই মাসে ৬৪টি ডাকাতির, ২০৩টি ছিনতাই-দস্যুতার, ৫৯টি অপহরণের এবং ১ হাজারের বেশি চুরির মামলা হয়েছে। নারী ও শিশু নির্যাতনের অভিযোগে ২ হাজার ৭৭৪, চোরাচালানের অভিযোগে ৩০৭টি, মাদকদ্রব্য উদ্ধারের ঘটনায় ৫ হাজার ৮১৮ এবং অবৈধ অস্ত্র উদ্ধারের ঘটনায় ১৪৯টি মামলা হয়েছে।অবশ্য ৫ আগস্ট ছাত্র-জনতার অভ্যুত্থানে শেখ হাসিনা সরকারের পতনের পর রাজধানী ঢাকাসহ দেশের অনেক জায়গায় থানা ক্ষতিগ্রস্ত হয়। তখন পুলিশের বেশির ভাগ সদস্য কর্মস্থলের বাইরে ছিলেন। থানার স্বাভাবিক কার্যক্রম শুরু হয় অনেক পরে। ফলে অনেক অপরাধের ঘটনায় থানায় মামলা দেওয়ার সুযোগ ছিল না।
আওয়ামী লীগের গত ১৫ বছরের শাসনামলে রাজধানীসহ দেশের বিভিন্ন এলাকায় ‘কিশোর গ্যাংয়ের’ দৌরাত্ম্য ছিল অনেক বেশি। ছিনতাই, চাঁদাবাজি, মাদক ব্যবসা, জমি দখল, নারীদের উত্ত্যক্ত করাসহ নানা অপরাধে যুক্ত ছিল তখনকার ক্ষমতাসীন দলের ছত্রচ্ছায়ায় থাকা এলাকাভিত্তিক এসব অপরাধী চক্র। চলতি বছরের এপ্রিলে সরকারের একটি সংস্থা স্বরাষ্ট্র মন্ত্রণালয়ে কথিত কিশোর গ্যাংয়ের তৎপরতা নিয়ে একটি বিশেষ প্রতিবেদন জমা দিয়েছে। তাতে বলা হয়েছিল, সারা দেশে ২৩৭টির মতো কিশোর গ্যাং রয়েছে। এর মধ্যে সবচেয়ে বেশি ঢাকা শহরে, ১২৭টি।পুলিশের পরিসংখ্যান প্রকাশ করা হয় নির্দিষ্ট ছকে। তাতে কিশোর গ্যাংয়ের অপরাধ বা রাজনৈতিক হত্যাকাণ্ডের বিষয়ে আলাদা তথ্য থাকে না।মাওলানা ভাসানী বিজ্ঞান ও প্রযুক্তি বিশ্ববিদ্যালয়ের ক্রিমিনোলজি অ্যান্ড পুলিশ সায়েন্স বিভাগের অধ্যাপক মুহাম্মদ উমর ফারুক প্রথম আলোকে বলেন, পুলিশের অপরাধ পরিসংখ্যানে প্রকৃত ঘটনার আংশিক প্রতিফলন হয়। বাস্তবিক অর্থে অপরাধের ব্যাপ্তি অনেক বেশি। তাঁর মতে, অপরাধ নিয়ন্ত্রণের চেয়ে প্রতিরোধের ওপর বেশি গুরুত্ব দিতে হবে। পরিবার ও সমাজকে সঙ্গে নিয়ে পুলিশকে অপরাধ মোকাবিলা করতে হবে।",Politics,Prothom Alo
জাতীয় ঐক্যের মাধ্যমে ভারতকে দুটি বার্তা দিল অন্তর্বর্তী সরকার,https://www.prothomalo.com/politics/pffympubv0,০৭ ডিসেম্বর ২০২৪,"একটি বিশেষ পরিস্থিতি বা উত্তেজনার মধ্যে দল-মতনির্বিশেষে সবাইকে এক জায়গায় আনার উদ্যোগ নেন অন্তর্বর্তী সরকারের প্রধান উপদেষ্টা ড. মুহাম্মদ ইউনূস। পতিত আওয়ামী লীগ ও তাদের মিত্ররা ছাড়া দেশের সব রাজনৈতিক দল, সংগঠন এবং বিভিন্ন ধর্মীয় নেতাদের সঙ্গে বৈঠক করেন তিনি। সংশ্লিষ্ট ব্যক্তিরা বলছেন, গত মঙ্গলবার থেকে বৃহস্পতিবার পর্যন্ত তিন পর্বের বৈঠকগুলো জাতীয় ঐক্য প্রচেষ্টার নিরিখে কার্যকর ও সফল হয়েছে। এর মাধ্যমে এই বার্তা প্রতিষ্ঠা পেয়েছে যে মত ও পথের ভিন্নতা সত্ত্বেও দেশের স্বাধীন অস্তিত্ব ও মর্যাদার প্রশ্নে সবাই ঐক্যবদ্ধ।একজন হিন্দুধর্মীয় নেতাকে গ্রেপ্তারের পর ভারতের হিন্দুত্ববাদী কিছু সংগঠন ও গোষ্ঠী সংখ্যালঘু নির্যাতনের অভিযোগ তুলে আগরতলায় বাংলাদেশ সহকারী হাইকমিশনে হামলা চালায়। এ নিয়ে একধরনের উত্তেজনাকর পরিস্থিতিতে ড. মুহাম্মদ ইউনূস রাজনীতিকসহ ধর্মীয় নেতাদের সঙ্গে ধারাবাহিক বৈঠক করেন।সরকার ও রাজনৈতিক পর্যবেক্ষক মহল মনে করে, হিন্দু সম্প্রদায়কে ঘিরে যে অস্থিতিশীল পরিস্থিতি সৃষ্টি করা হয়েছে, এর পেছনে পতিত আওয়ামী লীগ সরকারের প্রধান শেখ হাসিনার ভূমিকা রয়েছে। তাঁর সঙ্গে যুক্ত হয়ে ভারতীয় কর্তৃপক্ষ বিভিন্নভাবে অস্থিরতা তৈরি করছে।
ভারতকে বুঝতে হবে, বাংলাদেশের মানুষ আর নতজানু নীতি মেনে নেবে না, আমরা সম–অধিকার ও সমমর্যাদার ভিত্তিতে বন্ধুত্ব চাই।অধ্যাপক আসিফ নজরুল, আইন উপদেষ্টা
এ পরিস্থিতিতে সংলাপের আয়োজন করে অন্তর্বর্তী সরকার ক্ষমতাচ্যুত আওয়ামী লীগ এবং তাদের সমর্থক ভারতীয় কর্তৃপক্ষকে দুটি বার্তা দিতে চেয়েছে। একটি হলো দেশের সার্বভৌমত্ব ও মর্যাদার প্রশ্নে সরকার আপসহীন। দ্বিতীয়টি হলো, ফ্যাসিবাদ হটাতে গণ–অভ্যুত্থানে অংশ নেওয়া সব পক্ষ তাদের প্রতিহত করতে এখনো এককাট্টা। এই ঐক্য ধরে রেখে জুলাই গণ-অভ্যুত্থানের চেতনায় আগামী দিনে স্বৈরাচারী শাসনমুক্ত একটি নতুন বাংলাদেশ গড়ার পথে এগোতে চায় রাজনৈতিক দলগুলো।সংশ্লিষ্ট ব্যক্তিরা মনে করছেন, রাষ্ট্রদ্রোহের অভিযোগে বাংলাদেশ সম্মিলিত সনাতনী জাগরণ জোটের মুখপাত্র চিন্ময় কৃষ্ণ দাস ব্রহ্মচারীকে গ্রেপ্তার, তাঁর জামিন আবেদন নাকচকে কেন্দ্র করে আইনজীবী হত্যা, ভারতীয় গণমাধ্যমে উসকানিমূলক নানা অপপ্রচার, এর জের ধরে ভারতের আগরতলায় বাংলাদেশের সহকারী হাইকমিশনে হামলা এবং জাতীয় পতাকার অবমাননা, বাংলাদেশে জাতিসংঘ শান্তিরক্ষী পাঠাতে পশ্চিমবঙ্গের মুখ্যমন্ত্রী মমতা বন্দ্যোপাধ্যায়ের আরজিসহ বেশ কিছু ঘটনা উত্তেজনাকর পরিস্থিতির সৃষ্টি করে।
আরও পড়ুনভয়মুক্ত নতুন বাংলাদেশের স্বপ্ন দেখি: প্রধান উপদেষ্টা০৫ ডিসেম্বর ২০২৪
রাজনৈতিক পর্যবেক্ষকদের অনেকে বলছেন, এসব ঘটনার জেরে ভারতের সঙ্গে বাংলাদেশের সম্পর্কে টানাপোড়েনের সম্মুখীন হয়। উদ্ভূত পরিস্থিতি মোকাবিলায় রাজনৈতিক দল, সংগঠনসহ বিভিন্ন ধর্মের নেতাদের এক কাতারে আনার উদ্যোগ নেন ড. ইউনূস। এর মধ্যে গত বুধবার সবচেয়ে বড় রাজনৈতিক সম্মিলন ঘটে বাংলাদেশ ফরেন সার্ভিস একাডেমিতে। সেদিন ৩৫টির বেশি রাজনৈতিক দলের শীর্ষ পর্যায়ের নেতারা প্রধান উপদেষ্টার সঙ্গে বৈঠক করে দেশের স্বাধীনতা ও মর্যাদার প্রশ্নে ঐক্যবদ্ধ থাকার ঘোষণা দেন।সে বৈঠকে দেশের অন্যতম প্রধান দল বিএনপির পাঁচ সদস্যের প্রতিনিধিদলের নেতৃত্ব দেন দলের স্থায়ী কমিটির সদস্য খন্দকার মোশাররফ হোসেন। গতকাল শুক্রবার তিনি প্রথম আলোকে বলেন, ‘এই বৈঠকের মাধ্যমে একটি পরিষ্কার বার্তা দেওয়া হয়েছে যে আমরা ঐক্যবদ্ধ। সংখ্যালঘুদের নিয়ে বাংলাদেশের বিরুদ্ধে অপপ্রচার হচ্ছে, ষড়যন্ত্রের গন্ধও পাচ্ছি। এটা মোকাবিলার জন্য এই সময়ে জনগণকে ঐক্যবদ্ধ থাকা উচিত। এ পরিস্থিতিতে পতিত স্বৈরাচারী গোষ্ঠী ও দল এবং তাদের সমর্থকেরা ছাড়া সবাই ঐক্যবদ্ধভাবে তাদের প্রতিহত করতে প্রস্তুত আছে।’রাজনীতি–সংশ্লিষ্ট ব্যক্তিরা বলছেন, প্রতিবেশী দেশ ভারতের সঙ্গে হিন্দু সম্প্রদায়ের নিরাপত্তার প্রশ্নে এ ধরনের উত্তেজনাকর পরিস্থিতি অতীতে আর কখনো হয়নি। আবার সে পরিস্থিতি মোকাবিলায় এ ধরনের জাতীয় সংলাপের উদ্যোগ এবং তাতে ব্যাপকভাবে সাড়া দেওয়ার ঘটনাও আগে কখনো দেখা যায়নি। প্রধান উপদেষ্টা গত বৃহস্পতিবার সব ধর্মের নেতাদের সঙ্গেও আলোচনায় বসেন। তার আগে রাজনৈতিক দল এবং বৈষম্যবিরোধী ছাত্র আন্দোলন ও জাতীয় নাগরিক কমিটির নেতাদের সঙ্গেও বৈঠক হয় প্রধান উপদেষ্টার। এ ধরনের যৌথ সংলাপের দৃষ্টান্ত দেশের রাজনীতিতে অতীতে দেখা যায়নি।
আরও পড়ুনদেশের স্বার্থে সব দলের ঐক্য০৫ ডিসেম্বর ২০২৪
এই সংলাপ সম্পর্কে বিএনপি নেতা আমীর খসরু মাহমুদ চৌধুরী প্রথম আলোকে বলেন, ধর্মকে ব্যবহার করে দেশে বিভক্তি সৃষ্টির পেছনে বাইরের শক্তির প্রভাব, দেশের অভ্যন্তরীণ স্থিতিশীলতা প্রশ্নবিদ্ধ করার মতো ঘটনা এভাবে অতীতে কখনো ঘটেনি। এ ধরনের পরিস্থিতিতে দেশের স্বাধীন অস্তিত্বের প্রশ্নে জাতীয় ঐক্য থাকতে হয়, এ বৈঠকে সেটিই হয়েছে। সংলাপে জাতীয় ঐক্যের একটা প্রকাশ ঘটেছে।প্রধান উপদেষ্টার দপ্তরের দায়িত্বশীল একটি সূত্র জানিয়েছে, শিগগিরই জাতীয়তাবাদী ছাত্রদল, ছাত্রশিবির, ছাত্র ইউনিয়ন, ছাত্র ফেডারেশনসহ অভ্যুত্থান-সংশ্লিষ্ট ছাত্রসংগঠনগুলোর সঙ্গে বৈঠক হবে। এর মধ্য দিয়ে এই সংলাপ শেষ হবে।বুধবারের সংলাপে অংশ নিয়েছিলেন গণসংহতি আন্দোলনের প্রধান নেতা জোনায়েদ সাকি। সেদিনের রাজনৈতিক সম্মিলনের নির্যাস সম্পর্কে তিনি গতকাল প্রথম আলোকে বলেন, ‘বাংলাদেশের স্বাধীনতা-সার্বভৌমত্ব এবং জাতীয় স্বার্থের প্রশ্নে আমরা ঐক্যবদ্ধ—এটি ছিল মূল কথা। বিশেষ করে ফ্যাসিবাদবিরোধী গণ-অভ্যুত্থানে অংশগ্রহণকারী আমরা সব শক্তি আমাদের গর্বিত অর্জনকে গণতান্ত্রিক প্রক্রিয়ায় রক্ষা করতে চাই, এই বৈঠক সেটিরই একটি প্রকাশ।’বৈঠকে অংশগ্রহণকারী অনেকের সঙ্গে কথা বলে জানা গেছে, প্রতিবেশী দেশের সঙ্গে উদ্ভূত পরিস্থিতি মোকাবিলায় রাজনৈতিক ও ধর্মীয় নেতারা সরকারের পাশে থাকার অঙ্গীকার করেছেন। সেই সঙ্গে তাঁরা সরকারকে বেশ কিছু পরামর্শও দিয়েছেন। ভারতীয় গণমাধ্যমের অপপ্রচার এবং অপতথ্যের বিরুদ্ধে সরকারের দিক থেকে শক্ত পদক্ষেপ গ্রহণের পরামর্শ দিয়েছেন প্রায় সবাই।
এ ছাড়া জাতীয় ঐক্যের লক্ষ্যে ৬৪ জেলায় সম্প্রীতি সমাবেশ করা, জাতীয় ঐক্যের প্রতীকী সংহতি হিসেবে সর্বস্তরের নাগরিকদের নিয়ে সম্মিলিত কর্মসূচি করা এবং সারা দেশে একযোগে একই সময়ে যাঁর যাঁর অবস্থান থেকে জাতীয় পতাকা হাতে দাঁড়িয়ে প্রতিবাদ কর্মসূচি পালনেরও প্রস্তাব দেন আমার বাংলাদেশ পার্টির (এবি) সদস্যসচিব মুজিবুর রহমানসহ অনেকে। শিগগিরই সম্মিলিত কোনো কর্মসূচির ঘোষণা আসতে পারে।এ বিষয়ে অন্তর্বর্তী সরকারের আইন উপদেষ্টা অধ্যাপক আসিফ নজরুল প্রথম আলোকে বলেন, ভারতের যে মিথ্যা প্রচারণা, বাংলাদেশবিরোধী কর্মকাণ্ড, এর বিরুদ্ধে আওয়ামী লীগ ও তাদের সহযোগীরা ছাড়া জাতি যে ঐক্যবদ্ধ আছে, এই বার্তা দেশে এবং বহির্বিশ্বে পৌঁছে দেওয়া প্রয়োজন ছিল। সে বার্তাটি গেছে। একই সঙ্গে এই সংলাপে বিভিন্ন বিষয়ে যে প্রস্তাব এসেছে, যেমন সবাই মিলে একটি সমাবেশ করা, পলিটিক্যাল কাউন্সিল করা, জাতীয় নিরাপত্তা কাউন্সিল করা—এগুলো বিবেচনার অবকাশ সৃষ্টি হয়েছে।আসিফ নজরুল বলেন, ‘ভারতকে বুঝতে হবে, বাংলাদেশের মানুষ আর নতজানু নীতি মেনে নেবে না, আমরা সম–অধিকার ও সমমর্যাদার ভিত্তিতে বন্ধুত্ব চাই।’",Politics,Prothom Alo
পীরগঞ্জে শহীদ আবু সাঈদ ফাউন্ডেশনের উদ্বোধন,https://www.prothomalo.com/bangladesh/district/3adjquslre,১ ঘণ্টা আগে,"রংপুরের পীরগঞ্জে শহীদ আবু সাঈদ ফাউন্ডেশনের উদ্বোধন করা হয়েছে। আজ রোববার বিকেলে উপজেলা পরিষদ মিলনায়তনে এ ফাউন্ডেশনের উদ্বোধন করেন অন্তর্বর্তী সরকারের শিক্ষা উপদেষ্টার বিশেষ সহকারী অধ্যাপক এম আমিনুল ইসলাম।অনুষ্ঠানে জেলা প্রশাসক রবিউল ফয়সালের সভাপতিত্বে ড্যাফোডিল ইন্টারন্যাশনাল ইউনিভার্সিটির উপাচার্য লুৎফর রহমান, বেগম রোকেয়া বিশ্ববিদ্যালয়ের উপাচার্য শওকাত আলী, বাংলা বিভাগের অধ্যাপক তুহিন ওয়াদুদ, পুলিশ সুপার মোহাম্মদ শরীফ উদ্দিন, উপজেলা নির্বাহী কর্মকর্তা খাদিজা বেগম, আবু সাঈদের দুই ভাই ও আবু সাঈদ ফাউন্ডেশনের সভাপতি রমজান আলী ও সম্পাদক আবু হোসেন প্রমুখ বক্তব্য দেন। অনুষ্ঠান সঞ্চালনা করেন রোকেয়া বিশ্ববিদ্যালয়ের বাংলা বিভাগের শিক্ষার্থী শামসুর রহমান।
অধ্যাপক এম আমিনুল ইসলাম ঘোষণা দেন, আবু সাঈদের বাড়ির পাশে তাঁর নামে একটি বিশ্ববিদ্যালয় করা হবে। এর আগে অধ্যাপক এম আমিনুল ইসলামসহ অতিথিরা পীরগঞ্জের বাবনপুরে আবু সাঈদের কবর জিয়ারত করেন।বৈষম্যবিরোধী ছাত্র আন্দোলনে অংশ নিয়ে গত ১৬ জুলাই গুলিতে নিহত হন বেগম রোকেয়া বিশ্ববিদ্যালয়ের ছাত্র আবু সাঈদ। তাঁর গুলিবিদ্ধ হওয়ার ভিডিও ছড়িয়ে পড়লে সারা দেশে ব্যাপক প্রতিক্রিয়া দেখা দেয়। এ হত্যাকাণ্ডের প্রতিবাদে সোচ্চার হন বহু মানুষ, এতে আরও গতিশীল হয় কোটা সংস্কার আন্দোলন। ওই আন্দোলনের ধারাবাহিকতায় ছাত্র-জনতার বিক্ষোভের মুখে ৫ আগস্ট তৎকালীন প্রধানমন্ত্রী শেখ হাসিনা পদত্যাগ করে দেশ ছাড়েন।
গত ২৮ নভেম্বর আবু সাঈদের বাবা মকবুল হোসেনের হাতে শহীদ আবু সাঈদ ফাউন্ডেশনের সনদ তুলে দেন অন্তর্বর্তী সরকারের প্রধান উপদেষ্টা ড. মুহাম্মদ ইউনূস। এ সময় আবু সাঈদের বাবাকে প্রধান উপদেষ্টা বলেন, তিনি নিজেকে রংপুরের সন্তান বলে মনে করেন; কারণ, তিনি জুলাই-আগস্ট বিপ্লবে শহীদ আবু সাঈদের সাহস ও আত্মত্যাগে গভীরভাবে অনুপ্রাণিত।",Bangladesh,Prothom Alo
আওয়ামী লীগ নেতা ফারুক খান রিমান্ডে,https://www.prothomalo.com/bangladesh/mnx61hz0m4,১ ঘণ্টা আগে,"রাজধানীর ধানমন্ডিতে শামীম (১৩) নামের এক কিশোরকে হত্যার অভিযোগে করা মামলায় আওয়ামী লীগের সভাপতিমণ্ডলীর সদস্য কর্নেল (অব.) ফারুক খানের তিন দিনের রিমান্ড মঞ্জুর করেছেন আদালত। পুলিশের আবেদনের পরিপ্রেক্ষিতে ঢাকার চিফ মেট্রোপলিটন ম্যাজিস্ট্রেট (সিএমএম) আদালত আজ রোববার এ আদেশ দেন।
আদালত–সংশ্লিষ্ট সূত্রগুলো বলছে, ধানমন্ডি থানায় করা মামলায় ফারুক খানকে আজ আদালতে হাজির করে পাঁচ দিন রিমান্ডে নেওয়ার আবেদন করে পুলিশ। অন্যদিকে আসামিপক্ষ থেকে রিমান্ড আবেদন নাকচ করে জামিনের আবেদন করা হয়। উভয় পক্ষের শুনানি নিয়ে আদালত ফারুক খানকে তিন দিন রিমান্ডে নিয়ে জিজ্ঞাসাবাদ করার অনুমতি দেন।
মামলার কাগজপত্রের তথ্য অনুযায়ী, ৫ আগস্ট বিকেলে ধানমন্ডির ৩২ নম্বর সড়কে বৈষম্যবিরোধী ছাত্র–জনতার মিছিলে হামলা হয়। তখন শামীম গুলিবিদ্ধ হয়। পরদিন ঢাকা মেডিকেল কলেজ হাসপাতালে চিকিৎসাধীন অবস্থায় মারা যায় সে। এ ঘটনায় গত ৩ অক্টোবর ধানমন্ডি থানায় একটি মামলা হয়। মামলায় আসামির তালিকায় ফারুক খানের নাম রয়েছে।
উল্লেখ্য, গত ১৫ অক্টোবর ফারুক খান গ্রেপ্তার হন। পরে পল্টন থানায় করা আরেকটি মামলায় তাঁর দুদিনের রিমান্ড মঞ্জুর করেন আদালত।
আরও পড়ুনদুই দিন রিমান্ডে আব্দুর রাজ্জাক ও ফারুক খান১৫ অক্টোবর ২০২৪",Bangladesh,Prothom Alo
আমরা এক ধ্বংসস্তূপের ওপর দাঁড়িয়ে আছি: প্রধান বিচারপতি,https://www.prothomalo.com/bangladesh/6pra0bryun,১ ঘণ্টা আগে,"প্রধান বিচারপতি সৈয়দ রেফাত আহমেদ বলেছেন, ‘বিগত বছরগুলোতে বিচারপ্রক্রিয়ায় আমাদের বিচারবোধ এবং ন্যায়বিচারের মূল্যবোধকে বিনষ্ট এবং বিকৃত করা হয়েছে। সততার বদলে শঠতা, অধিকারের বদলে বঞ্চনা, বিচারের বদলে নিপীড়ন, আশ্রয়ের বদলে নির্যাতনকে স্বাভাবিক ব্যাপারে পরিণত করা হয়েছে। অথচ এ রকম সমাজ–রাষ্ট্র আমরা চাই না।’আজ রোববার বঙ্গবন্ধু আন্তর্জাতিক সম্মেলন কেন্দ্রে ‘সুশাসনের জন্য জনসম্পৃক্ত সংস্কার, সুবিধাবঞ্চিত জনগোষ্ঠীর আকাঙ্ক্ষা’ শীর্ষক নাগরিক সম্মেলনে প্রধান বিচারপতি এ কথা বলেন। ইউএনডিপি এবং সুইস এজেন্সি ফর ডেভেলপমেন্ট অ্যান্ড কো-অপারেশনের সহযোগিতায় এ অনুষ্ঠানের আয়োজন করে এসডিজি বাস্তবায়নে নাগরিক প্ল্যাটফর্ম, বাংলাদেশ।
দুই দিনব্যাপী সম্মেলনের উদ্বোধনী অনুষ্ঠানের প্রধান অতিথি প্রধান বিচারপতি বলেন, ‘এই মুহূর্তে আমরা এক ধ্বংসস্তূপের ওপর দাঁড়িয়ে আছি।...এই ধ্বংসস্তূপে দাঁড়িয়ে আমাদের নতুন করে যাত্রা শুরু করতে হবে। আমি ওপরে যেমন মূল্যবোধের বিনাশ, বিকৃতি ও দূষণের কথা উল্লেখ করেছি, সেগুলো আমাদের আবার পুনঃপ্রতিষ্ঠা করতে হবে। এই চ্যালেঞ্জ অনেক বড়। আজ থেকে প্রতিটি শ্রেয়, শুভ ও কল্যাণকর কর্মে সকলেই গণমুখী, জনগণকেন্দ্রিক বিচার বিভাগকে আপনাদের পাশে পাবেন। আমরা সকলেই অবগত আছি, দেশের এই ক্রান্তিলগ্নে ভগ্নদশা থেকে বিচার বিভাগও মুক্ত নয়। তবে এ পর্যায়ে আমি দ্ব্যর্থহীন কণ্ঠে আপনাদের আশ্বস্ত করতে চাইছি, এই পরিস্থিতি থেকে উত্তরণকল্পে বিচার বিভাগ প্রাতিষ্ঠানিক, কিছু প্রাতিষ্ঠানিক সংস্কারে বলিষ্ঠ পদক্ষেপ নিয়ে ইতিমধ্যে এক নতুন যাত্রা শুরু করেছে।’
আওয়ামী লীগের শাসনামলে আনুগত্য ছাড়া মেধার মূল্যায়ন হয়নি উল্লেখ করে গবেষণা প্রতিষ্ঠান সেন্টার ফর পলিসি ডায়ালগের (সিপিডি) সম্মাননীয় ফেলো, এসডিজি বাস্তবায়নে নাগরিক প্ল্যাটফর্মের আহ্বায়ক দেবপ্রিয় ভট্টাচার্য বলেন, ‘একটি শব্দ ব্যবহার করি, ক্লিপ্টোক্রেসি। অর্থাৎ কীভাবে চামচা পুঁজিবাদ চোরতন্ত্রে পৌঁছেছে। কিন্তু সবচেয়ে বড় যে ক্ষতিটা সেই সময়কালে আমাদের করেছে, সেটা হলো আনুগত্য ছাড়া মেধা এবং প্রতিভার স্বীকৃতি ছিল না। একমাত্র চাটুকার এবং অনুগত ব্যক্তিরা রাষ্ট্র, সরকার, সমাজের বিভিন্ন পদ, পেশাজীবীদের সংস্থা দখল করে রাখত। মেধা ও তাদের বিদ্যার কোনো স্বীকৃতি ছিল না। একটি জাতিকে পেছনে আটকে রাখার মতো, এর চেয়ে বড় অপরাধ আর হতে পারে না।’
বাংলাদেশ সুপ্রিম কোর্ট মেধা এবং বিদ্যা অস্বীকৃতির জায়গা হয়ে উঠেছিল উল্লেখ করে দেবপ্রিয় ভট্টাচার্য বলেন, বাংলাদেশ সুপ্রিম কোর্টের হাইকোর্ট ডিভিশনে বিগত সময়কালে সবচেয়ে মেধাবী একজন বিচারপতি যদি কেউ থেকে থাকেন, তিনি হলেন বিচারপতি রেফাত আহমেদ। অথচ পাঁচবার তাঁর পদোন্নতি আটকে দিয়ে জুনিয়রদের পদোন্নতি দেওয়া হয়েছে। তবে ৫ আগস্টের পর কাকে প্রধান বিচারপতি বানাতে হবে, এ নিয়ে কোনো চিন্তাই করতে হয়নি। প্রধান বিচারপতিকে যোগ্য ব্যক্তি উল্লেখ করে তিনি বলেন, ‘যদি ইতিহাস কোনো সময় আমাদের শিক্ষা দেয়, সেই শিক্ষাটা হলো বিদ্যা, মেধার ধৈর্য ধরতে হয়। জনগণ একসময় তাঁকে ঠিক বেছে নেবে।’
উদ্বোধনী অনুষ্ঠানে আরও বক্তব্য দেন প্রধান উপদেষ্টার কার্যালয়ের এসডিজি-বিষয়ক মুখ্য সমন্বয়ক লামিয়া মোরশেদ, জাতিসংঘ উন্নয়ন কর্মসূচির (ইউএনডিপি) আবাসিক প্রতিনিধি স্টিফেন লিলার এবং বাংলাদেশে সুইজারল্যান্ডের দূতাবাসের চার্জ দ্য অ্যাফেয়ার্স করিন হেনচোজ পিগনানি বক্তব্য দেন।‘সুশাসনের জন্য জনসম্পৃক্ত সংস্কার, সুবিধাবঞ্চিত জনগোষ্ঠীর আকাঙ্ক্ষা’ শীর্ষক নাগরিক সম্মেলনের উদ্বোধনী সেশন ছাড়াও তিনটি সেশনে আলোচনা হয়। প্রথম সেশনে সভাপতিত্ব করেন জাতীয় মানবাধিকার কমিশনের সাবেক সদস্য নিরূপা দেওয়ান। দ্বিতীয় সেশনে সভাপতিত্ব করেন সিপিডির সম্মাননীয় ফেলো মোস্তাফিজুর রহমান। অন্যান্যদের মধ্যে বক্তব্য দেন প্রথম আলোর হেড অব অনলাইন শওকত হোসেন। তৃতীয় সেশনে সভাপতিত্ব করেন বাংলাদেশ লিগ্যাল এইড অ্যান্ড সার্ভিসেস ট্রাস্টের (ব্লাস্ট) নির্বাহী পরিচালক সারা হোসেন।",Bangladesh,Prothom Alo
সিলেটে ছাত্রদের ওপর হামলার মামলায় আওয়ামী লীগ নেতা গ্রেপ্তার,https://www.prothomalo.com/bangladesh/district/yoxc0k63ev,১ ঘণ্টা আগে,"সিলেটের জকিগঞ্জ উপজেলার বারঠাকুরী ইউনিয়ন পরিষদের চেয়ারম্যান ও আওয়ামী লীগ নেতা মহসিন মর্তুজা চৌধুরীকে গ্রেপ্তার করেছে র‍্যাব। আজ রোববার বিকেলের দিকে র‍্যাব সদস্যরা উপজেলার উত্তরকুল গ্রামের বাড়ি থেকে মহসিনকে গ্রেপ্তার করেন। পরে রাত আটটার দিকে তাঁকে জকিগঞ্জ পুলিশের কাছে হস্তান্তর করা হয়।
মহসিন মর্তুজা বারঠাকুরী ইউনিয়ন আওয়ামী লীগের সভাপতি। গত ইউনিয়ন পরিষদ নির্বাচনে তিনি আওয়ামী লীগের মনোনয়নে নৌকা প্রতীক নিয়ে প্রতিদ্বন্দ্বিতা করে জয় পান।জকিগঞ্জ থানার ভারপ্রাপ্ত কর্মকর্তা জহিরুল ইসলাম প্রথম আলোকে বলেন, ছাত্র-জনতার আন্দোলন চলাকালে হামলার ঘটনায় জকিগঞ্জে হওয়া এক মামলায় মহসিন এজাহারভুক্ত আসামি। আগামীকাল সোমবার মহসিনকে আদালতে হাজির করা হবে।",Bangladesh,Prothom Alo
"জলবায়ু ন্যায্যতা সমাবেশপ্রকল্পের কারণে পরিবেশ, সম্পদ নষ্ট করা যাবে না",https://www.prothomalo.com/bangladesh/xnqwwypjvi,১ ঘণ্টা আগে,"উন্নয়ন প্রকল্পের কারণে কখনো স্থানীয় পরিবেশ, জীববৈচিত্র্য, বাস্তুতন্ত্র ও জনসাধারণের সম্পদ নষ্ট করা যাবে না। কোম্পানি বা সংস্থাকে আইনগতভাবে দায়বদ্ধ করতে হবে, যাতে তাদের কর্মকাণ্ডের কারণে ক্ষতিগ্রস্ত ব্যক্তিদের তারা ক্ষতিপূরণ দেয়। পাশাপাশি রোডম্যাপ করে জীবাশ্ম জ্বালানি থেকে নবায়নযোগ্য শক্তির উৎসের দিকে যেতে হবে।দ্বিতীয় জলবায়ু ন্যায্যতা সমাবেশে দেশি–বিদেশি বিশেষজ্ঞ ও সংশ্লিষ্টদের আলোচনায় এসব বিষয় উঠে আসে। রাজধানীর আগারগাঁওয়ে মুক্তিযুদ্ধ জাদুঘরে ধরিত্রী রক্ষায় আমরা (ধরা) আয়োজিত দুই দিনব্যাপী এ সমাবেশ আজ রোববার শেষ হয়েছে। এ সমাবেশে দেশি–বিদেশি অংশীজনেরা জলবায়ু, জ্বালানি ও পরিবেশ সুরক্ষার বিষয়ে আলোচনা করেন।
দুই দিনের এ সমাবেশে সমাজকল্যাণ উপদেষ্টা শারমীন এস মুরশিদ, মৎস্য ও প্রাণিসম্পদ উপদেষ্টা ফরিদা আখতার, অধ্যাপক আনু মুহাম্মদ, রিভারফক্স এনভায়রনমেন্টালের সিইও ডোনা লিসেনবি, ফিলিপাইন মুভমেন্ট ফর ক্লাইমেট জাস্টিসের ন্যাশনাল কো–অর্ডিনেটর আয়ান রিভেরাসহ অনেক দেশি–বিদেশি বিশেষজ্ঞ ও অংশীজনেরা অংশ নেন।কৌশল নির্ধারণী অধিবেশনের মধ্য দিয়ে সমাবেশের দ্বিতীয় দিন শুরু হয়। ধরার উপদেষ্টা মুজিবুর রহমান হাওলাদারের সভাপতিত্বে সিপিআরডির প্রধান নির্বাহী মো. শামসুদ্দোহা, এপিএমডিডির সিনিয়র অ্যানার্জি ক্যাম্পেইনার মালো তাবুইস ন্যুয়েরা, মেট্রোপলিটন ইউনিভার্সিটির উপাচার্য মোহাম্মদ জহিরুল হক প্রমুখ আলোচনা করেন।
সমাবেশ শেষে আজ বিকেলে সংবাদ সম্মেলন করা হয়। সেখানে দুই দিনের এ সমাবেশে আলোচনায় যেসব বিষয় উঠে এসেছে, তা তুলে ধরেন সমাবেশ আয়োজক কমিটির সদস্যসচিব শরীফ জামিল। তিনি বলেন, জলবায়ু পরিবর্তনের ঝুঁকিতে থাকা অঞ্চল, বিশেষ করে উপকূলীয় এলাকার মানুষদের ওপর চরমভাবে আঘাত করছে উন্নয়ন প্রকল্পের নেতিবাচক প্রভাবগুলো। উপকূলীয় অঞ্চলের মানুষেরা জীবিকা হারাচ্ছেন। লবণ, তরমুজ, পানের মতো ফসলও হারিয়ে যাচ্ছে। এ অবস্থায় যেখানে জীবাশ্ম জ্বালানি থেকে বেরিয়ে আসার কথা, সেখানে এর বিস্তার করার জন্য কাজ করছে সরকার। জলবায়ুসংক্রান্ত ঋণের বোঝাও প্রতিনিয়ত বাড়ছে।জলবায়ু ন্যায্যতা সমাবেশ থেকে যেসব প্রস্তাব বা দাবি এসেছে, তা–ও তুলে ধরা হয় সংবাদ সম্মেলনে। এর মধ্যে রয়েছে জনগণের অংশগ্রহণের ভিত্তিতে একটি অন্তর্ভুক্তিমূলক প্রক্রিয়া অনুসরণ করে স্থানীয় পর্যায়ে অভিযোজন পরিকল্পনা তৈরি করা; জলবায়ু পরিবর্তন ও উন্নয়নগত চাপের প্রভাবে নারী, ক্ষুদ্র জাতিগোষ্ঠী ও প্রান্তিক মানুষদের ওপর যে ভিন্ন ও অসম্পূর্ণ প্রভাব পড়ছে, তার সঠিক মূল্যায়ন করা; উন্নয়ন প্রকল্পগুলোকে অবশ্যই পরিবেশগত ও সামাজিক সুরক্ষা, লিঙ্গ ও ক্ষুদ্র জাতিগোষ্ঠীর অধিকার নিশ্চিত করতে হবে।
বাঁধ সংস্কার ও শক্তিশালী করা। পাশাপাশি বাঁধনির্ভর নগরায়ণ থেকে বেরিয়ে আসার আহ্বান জানানো হয়েছে সমাবেশে।বাঁধ ও গ্যাসভিত্তিক বিদ্যুৎকেন্দ্রগুলোর সম্পূর্ণ তথ্য প্রকাশ করার আহ্বানও জানানো হয়েছে। কৃষক ও মৎস্যজীবীদের জীবিকা উৎস পুনরুদ্ধার করা এবং বিকল্প জীবিকার উৎসও নিশ্চিত করার বিষয়টি উঠে এসেছে।কয়লাচালিত সব বিদ্যুৎকেন্দ্র পরিত্যাগের জন্য একটি পরিষ্কার রোডম্যাপ প্রণয়ন এবং নবায়নযোগ্য শক্তির উৎসের দিকে সরে আসার আহ্বান জানানো হয়েছে সমাবেশ থেকে। পাশাপাশি দেশের উপকূল এবং বিভিন্ন স্থানে পানি, বায়ু ও মাটিদূষণ অবিলম্বে বন্ধ করার দাবিও জানানো হয়েছে।",Bangladesh,Prothom Alo
এবার ভর্তি-ইচ্ছুকদের জন্য অ্যাপ উদ্ভাবন করলেন বাংলাদেশ কৃষি বিশ্ববিদ্যালয়ের শিক্ষার্থীরা,https://www.prothomalo.com/bangladesh/district/ce6fs5y0w6,১ ঘণ্টা আগে,"বাংলাদেশ কৃষি বিশ্ববিদ্যালয়ের (বাকৃবি) ভর্তি প্রক্রিয়াকে সহজ, সময়সাশ্রয়ী ও ঝামেলামুক্ত করতে একের পর এক প্রযুক্তিগত উদ্ভাবন নিয়ে এগিয়ে আসছেন বিশ্ববিদ্যালয়ের বায়োইনফরমেটিকস ইঞ্জিনিয়ারিং বিভাগের শিক্ষার্থীরা। এবার নবীন শিক্ষার্থীদের ভর্তির প্রতিটি ধাপে দিকনির্দেশনা দিতে উদ্ভাবন করা হয়েছে ‘অ্যাডমিশন রোডম্যাপ’ অ্যাপ।আগামীকাল সোমবার থেকে বাংলাদেশ কৃষি বিশ্ববিদ্যালয়ে শুরু হতে যাচ্ছে কৃষিগুচ্ছ ভর্তি কার্যক্রম, যা চলবে ১২ ডিসেম্বর পর্যন্ত। এই সময়ের মধ্যে ভর্তি-ইচ্ছুক শিক্ষার্থীরা অ্যাপটির সাহায্যে ভর্তির প্রতিটি ধাপ সহজেই সম্পন্ন করতে পারবেন।
এর আগে ভর্তি পরীক্ষার্থীদের জন্য পরীক্ষার হল খোঁজার সুবিধার্থে একই বিভাগের শিক্ষার্থীরা উদ্ভাবন করেছিলেন ‘এক্সাম হল ফাইন্ডার’ সফটওয়্যার। ওই সফটওয়্যার গুগল ম্যাপের সাহায্যে পরীক্ষার হল খুঁজে পাওয়ার সহজ সমাধান দিয়ে ব্যাপক প্রশংসা কুড়ায়। এবার ‘অ্যাডমিশন রোডম্যাপ’ অ্যাপ দিয়ে ভর্তির জটিলতা দূর করার লক্ষ্যে আরও বড় পদক্ষেপ নেওয়া হয়েছে।আজ রোববার কৃষি প্রকৌশল ও প্রযুক্তি অনুষদের ডিন কার্যালয়ের সম্মেলনকক্ষে ‘অ্যাডমিশন রোডম্যাপ’ অ্যাপের আনুষ্ঠানিক উদ্বোধন করা হয়। অ্যাপটি তৈরি করেছেন বায়োইনফরমেটিকস ইঞ্জিনিয়ারিং বিভাগের তৃতীয় বর্ষের শিক্ষার্থী অনিক হাওলাদার, দ্বিতীয় বর্ষের মুহাম্মদ ইশমামুল হক ও প্রথম বর্ষের মো. আসিফুজ্জামান। সার্বিক তত্ত্বাবধানে ছিলেন কম্পিউটার বিজ্ঞান ও গণিত বিভাগের সহযোগী অধ্যাপক মেছবাহ উদ্দিন।
আরও পড়ুনবাংলাদেশ কৃষি বিশ্ববিদ্যালয়ে পরীক্ষার হল কোথায়, দেখিয়ে দেবে যে সফটওয়্যার২৩ অক্টোবর ২০২৪
অনিক হাওলাদার বলেন, ‘অ্যাডমিশন রোডম্যাপ’ অ্যাপটি নবীন শিক্ষার্থীদের ভর্তির প্রতিটি ধাপে সহায়তা করবে। প্রথম ধাপে রক্ত পরীক্ষা, দ্বিতীয় ধাপে স্বাস্থ্য পরীক্ষা, তৃতীয় ধাপে অনুষদ অনুসন্ধান, চতুর্থ ধাপে হল বণ্টন, পঞ্চম ধাপে রেজিস্ট্রার অফিসে ভর্তি নিশ্চিতকরণ এবং ষষ্ঠ ধাপে পূবালী ব্যাংকে ভর্তি ফি প্রদানের প্রয়োজনীয় দিকনির্দেশনা অ্যাপটির মাধ্যমে পাওয়া যাবে। ভর্তি–ইচ্ছুকরা বিশ্ববিদ্যালয়ের ওয়েবসাইট থেকে সহজেই এই অ্যাপটি ডাউনলোড করতে পারবেন।কৃষি প্রকৌশল ও প্রযুক্তি অনুষদের ডিন অধ্যাপক মো. জয়নাল আবেদীন বলেন, ‘শিক্ষার্থীদের উদ্ভাবনী দক্ষতা ও প্রযুক্তির ব্যবহার বিশ্ববিদ্যালয়ের প্রয়োজন মেটাতে গুরুত্বপূর্ণ ভূমিকা রাখছে। পূর্বের সফটওয়্যারটি পরীক্ষার কক্ষ খুঁজতে সাহায্য করে ভর্তি-ইচ্ছুকদের ভোগান্তি কমিয়েছে। আশা করছি, “অ্যাডমিশন রোডম্যাপ” অ্যাপটিও ভর্তির সময় শিক্ষার্থীদের অনেক সহায়তা করবে।’",Bangladesh,Prothom Alo
প্রেস উইংয়ের সংবাদ ব্রিফিংকিছু আইনি প্রক্রিয়া শেষে শেখ হাসিনাকে ফেরত চাওয়া হবে,https://www.prothomalo.com/bangladesh/teplc77egb,১ ঘণ্টা আগে,"কিছু আইনি প্রক্রিয়া সম্পন্ন হওয়ার পর বাংলাদেশের ক্ষমতাচ্যুত প্রধানমন্ত্রী শেখ হাসিনাকে প্রত্যর্পণের জন্য ভারতকে আনুষ্ঠানিকভাবে বলা হবে। আজ রোববার সন্ধ্যায় রাজধানীর ফরেন সার্ভিস একাডেমিতে আয়োজিত সংবাদ সম্মেলনে সাংবাদিকদের প্রশ্নের জবাবে এ কথা জানিয়েছেন প্রধান উপদেষ্টার প্রেস সচিব শফিকুল আলম।প্রেস সচিব বলেন, ‘শেখ হাসিনার প্রত্যর্পণের বিষয়ে আমাদের সরকারের অবস্থান খুব স্পষ্ট। আমরা শেখ হাসিনাকে দেশে ফিরিয়ে এনে আইনের সম্মুখীন করতে চাই। তাঁর আমলে যে গণহত্যা হলো, জুলাই-আগস্টে দেড় হাজারের বেশি মানুষকে হত্যার মূল নির্দেশদাতা তিনি। এর আগে যেসব গুম হয়েছে, তখন তিনি সরকারপ্রধান ছিলেন। তারপর শ্বেতপত্রে এসেছে প্রতিবছর গড়ে প্রায় ১৬ বিলিয়ন মার্কিন ডলার পাচার হয়েছে। এটি করদাতাদের টাকা, নাগরিকদের টাকা চুরি করে বাইরে চলে গেছে। এই পুরো জিনিসগুলোর জবাবদিহির জন্য আইনের আওতায় আনাটা হচ্ছে আমাদের একটি অঙ্গীকার।’
শফিকুল আলম আরও বলেন, ‘যেহেতু ভারতের সঙ্গে আমাদের একটা প্রত্যর্পণ চুক্তি আছে, প্রত্যর্পণ চুক্তিতে আবার কিছু আইনি প্রক্রিয়া করে তারপর একজনকে প্রত্যর্পণ চাইতে পারেন। আমরা সেই প্রক্রিয়া সম্পন্ন করছি। সেটি সম্পন্ন করার পর আমরা আনুষ্ঠানিকভাবে তাঁকে (শেখ হাসিনা) প্রত্যর্পণ করার জন্য ভারতকে অ্যাপ্রোচ করব।’এ বিষয়ে গত সেপ্টেম্বরে সাংবাদিকদের প্রশ্নের জবাবে আইন উপদেষ্টা অধ্যাপক আসিফ নজরুল বলেছিলেন, বাংলাদেশের সঙ্গে ভারতের বন্দী প্রত্যর্পণ চুক্তি আছে। এই চুক্তি অনুযায়ী ভারতে যদি কোনো দণ্ডিত বাংলাদেশি থাকেন, তিনি সাবেক প্রধানমন্ত্রী বা যে কেউ হোন না কেন, তাঁর প্রত্যর্পণ চাইতে পারে বাংলাদেশ। ছাত্র-জনতার বিপ্লবকালে যে গণহত্যা হয়েছে, মানবতাবিরোধী অপরাধ হয়েছে, তার বিচারের লক্ষ্যে কিছু পদক্ষেপ ইতিমধ্যে গ্রহণ করা হয়েছে, দৃশ্যমান কিছু অগ্রগতিও হয়েছে। অচিরেই বিচার শুরু হবে। বিচার শুরু হওয়ার পর অবশ্যই প্রত্যর্পণ চাওয়া হবে।
ভারতের পররাষ্ট্রসচিব বিক্রম মিশ্রি আগামীকাল ঢাকায় আসছেন। তাঁর এ সফর নিয়ে করা এক প্রশ্নের জবাবে প্রধান উপদেষ্টার প্রেস সচিব শফিকুল আলম বলেন, ‘আমরা তো আশা করছি যে ভারতের সঙ্গে আমাদের সম্পর্কটি আরও ভালো হবে। আগেও বলেছি, ভারতের সঙ্গে ভাষাগত, ঐতিহাসিক ও সংস্কৃতিগত সংযোগ আছে। তো আমরা অবশ্যই চাইব, ভারতের সঙ্গে আমাদের যে সম্পর্ক, সেটি আরও ভালো জায়গা যাক, যাতে দুই দেশের মানুষ এর উপকার পায়। একই সঙ্গে আমরা চাচ্ছি, ভারতের সঙ্গে আমাদের সম্পর্কটা ন্যায্যতা, সমতা ও মর্যাদাপূর্ণ হয়।’
গতকাল শনিবার অন্তর্বর্তী সরকারের শিক্ষা ও পরিকল্পনা উপদেষ্টা অধ্যাপক ওয়াহিদউদ্দিন মাহমুদ বলেছেন, ‘আমাদের এই সরকার খুবই স্বল্পকালীন। আমি ব্যক্তিগতভাবে মনে করি, আগামী বছরেই আমরা একটি রাজনৈতিকভাবে নির্বাচিত সরকার দেখব। জানি না কী হবে।’সংবাদ ব্রিফিংয়ে ওয়াহিদউদ্দিন মাহমুদের এ বক্তব্যের বিষয়ে ব্যাখ্যা দেন প্রধান উপদেষ্টার উপ প্রেস সচিব অপূর্ব জাহাঙ্গীর। তিনি বলেন, ‘এটি পুরোটাই ওনার ব্যক্তিগত মতামত। প্রধান উপদেষ্টাই বলবেন নির্বাচন কবে হবে।’
এদিকে আজ ঢাকায় রাষ্ট্রীয় অতিথি ভবন যমুনায় মেটার মানবাধিকার নীতিমালাবিষয়ক পরিচালক মিরান্ডা সিসন্স প্রধান উপদেষ্টা ড. মুহাম্মদ ইউনূসের সঙ্গে সাক্ষাৎ করেন। এ সময় প্রধান উপদেষ্টা সামাজিক যোগাযোগমাধ্যম ফেসবুকের মূল প্রতিষ্ঠান ‘মেটা’কে বাংলাদেশের বিরুদ্ধে নির্দিষ্ট কিছু দেশ থেকে পরিচালিত বিভ্রান্তিমূলক বা মিথ্যা প্রচারণা প্রতিরোধ করার আহ্বান জানিয়েছেন। বিষয়টিও সংবাদ ব্রিফিংয়ে জানানো হয়।",Bangladesh,Prothom Alo
ত্বকী হত্যাকাণ্ডের ১৪১ মাস‘ওসমান পরিবারের হাতে নিহত সব হত্যার বিচার চাই’,https://www.prothomalo.com/bangladesh/district/gugierky4a,১ ঘণ্টা আগে,"আজকে আমরা ত্বকী হত্যার এক যুগের কাছে দাঁড়িয়ে ত্বকী, সাগর-রুনি, তনুসহ নারায়ণগঞ্জে ওসমান পরিবার দ্বারা নিহত সব হত্যার বিচার চাই।মেধাবী ছাত্র তানভীর মুহাম্মদ ত্বকী হত্যা ও বিচারহীনতার ১৪১ মাস উপলক্ষে আজ রোববার সন্ধ্যায় নারায়ণগঞ্জ কেন্দ্রীয় শহীদ মিনারে মোমশিখা প্রজ্বালন কর্মসূচিতে ত্বকীর বাবা রফিউর রাব্বি এসব কথা বলেন। এই মোমশিখা প্রজ্বালন কর্মসূচির আয়োজন করে নারায়ণগঞ্জ সাংস্কৃতিক জোট। অনুষ্ঠানে সংগঠনের সভাপতি জিয়াউল ইসলাম সভাপতিত্ব ও সাধারণ সম্পাদক ধীমান সাহা সঞ্চালনা করেন।বক্তব্য দেন রফিউর রাব্বি, নারায়ণগঞ্জ নাগরিক কমিটির সভাপতি এ বি সিদ্দিক, সন্ত্রাস নির্মূল ত্বকী মঞ্চের সদস্যসচিব হালিম আজাদ, দৈনিক খবরের পাতার সম্পাদক মাহাবুবুর রহমান, ন্যাপ জেলা সাধারণ সম্পাদক আওলাদ হোসেন, নারায়ণগঞ্জ সাংস্কৃতিক জোটের উপদেষ্টা ভবানী শংকর রায়, উদীচী জেলা সভাপতি জাহিদুল হক, গণসংহতি আন্দোলন জেলার সমন্বয়ক তরিকুল সুজন, সিপিবি শহর সাধারণ সম্পাদক সুজয় রায় চৌধুরী, বাসদ জেলা সংগঠক এস এম কাদের, বিপ্লবী ওয়ার্কার্স পার্টির জেলা সভাপতি মাহমুদ হোসেন, সামাজিক সংগঠন সমমনার সাবেক সভাপতি দুলাল সাহা প্রমুখ।
রফিউর রাব্বি বলেন, ‘শেখ হাসিনা দেশে বিচারব্যবস্থাকে যেভাবে ধ্বংস করে রেখেছে, তার উল্লেখযোগ্য কোনো পরিবর্তন এখনো হয় নাই। দেড়-দুই হাজার ছাত্র-জনতার প্রাণদান, পাঁচ শতাধিক চিরতরে অন্ধ হয়ে যাওয়া, সতেরো হাজার আহত হওয়ার বাংলাদেশ বিচারহীনতার বাংলাদেশ হতে পারে না। শেখ হাসিনা দেশে দুর্বৃত্ত, মাফিয়া, গডফাদারদের রাজত্ব কায়েম করেছিল। তার নির্দেশে সাড়ে ১১ বছর ত্বকী হত্যার বিচারটি বন্ধ করে রাখা হয়েছে। বর্তমান অন্তর্বর্তীকালীন সরকার বিচারপ্রক্রিয়া আবার শুরু করলেও তদন্তের উল্লেখযোগ্য অগ্রগতি নিয়ে যেমনি প্রশ্ন রয়েছে, পাশাপাশি রয়েছে ঘাতক ওসমান পরিবারের পালিয়ে যাওয়া নিয়ে প্রশ্ন। আজকে পরিবর্তিত বাংলাদেশে পতিত স্বৈরাচারদের পুনরুত্থান মানব না। নারায়ণগঞ্জে গত ১৫ বছর ওসমান পরিবারের লুটপাটের সহযোগীরা এখনো আইনের আওতার বাইরে রয়েছে, কেউই গ্রেপ্তার হয়নি। বিভিন্ন সামাজিক ও ব্যবসাপ্রতিষ্ঠানে তারা বহাল তবিয়তে রয়েছে।’মাহবুবুর রহমান প্রশ্ন রেখে বলেন, ‘ওসমান পরিবার পালিয়ে যায় কীভাবে? তার দোসররা এখনো বিভিন্ন জায়গায় বহাল থাকে কীভাবে? তাদের দোসররা এখনো বিভিন্ন জায়গায় বহাল থেকে ওসমান পরিবারকে সহায়তা করে যাচ্ছে। শামীম ওসমানের নির্দেশে ত্বকীকে হত্যা করা হয়েছে। আমরা অন্তর্বর্তীকালীন সরকারের কাছ ত্বকীসহ সব হত্যার বিচার চাই।’
উল্লেখ্য, ২০১৩ সালের ৬ মার্চ নগরের শায়েস্তা খাঁ রোডের বাসা থেকে বের হওয়ার পর নিখোঁজ হয় ত্বকী। দুদিন পর ৮ মার্চ শীতলক্ষ্যা নদীর কুমুদিনী খাল থেকে ত্বকীর লাশ উদ্ধার করে পুলিশ। ওই বছরের ১২ নভেম্বর আজমেরী ওসমানের সহযোগী সুলতান শওকত ভ্রমর আদালতে ১৬৪ ধারায় স্বীকারোক্তিমূলক জবানবন্দিতে জানান, আজমেরী ওসমানের নেতৃত্বে ত্বকীকে অপহরণের পর হত্যা করা হয়।৫ মার্চ ২০১৪ তদন্তকারী সংস্থা র‌্যাব সংবাদ সম্মেলন করে জানায়, নারায়ণগঞ্জের ওসমান পরিবারের নির্দেশে তাদেরই টর্চার সেলে ১১ জন মিলে ত্বকীকে হত্যা করেছে। অচিরেই তারা অভিযোগপত্র আদালতে পেশ করবে। কিন্তু সে অভিযোগপত্র আজও পেশ করা হয়নি। ত্বকী হত্যার পর থেকে বিচার শুরু ও চিহ্নিত আসামিদের গ্রেপ্তারের দাবিতে প্রতি মাসের ৮ তারিখ আলোক প্রজ্বালনসহ বিভিন্ন কর্মসূচি পালন করছে নারায়ণগঞ্জ সাংস্কৃতিক জোট।",Bangladesh,Prothom Alo
"পটুয়াখালীতে আদালতের রায় উপেক্ষা করে জমি দখলের অভিযোগ, ভুক্তভোগীর সংবাদ সম্মেলন",https://www.prothomalo.com/bangladesh/district/4f4fiueefu,১ ঘণ্টা আগে,"পটুয়াখালীর গলাচিপা উপজেলায় আদালতের রায় উপেক্ষা করে জোরপূর্বক জমি দখলের অভিযোগে সংবাদ সম্মেলন করেছে এক ভুক্তভোগী। ঘটনাটি পটুয়াখালী গলাচিপা উপজেলার বাদুরা হাট এলাকার ছৈলাবুনিয়া গ্রামের।আজ রোববার দুপুরে পটুয়াখালী প্রেসক্লাবে সংবাদ সম্মেলনে এ অভিযোগ করা হয়। সংবাদ সম্মেলনে লিখিত বক্তব্য পাঠ করেন ভুক্তভোগী সত্যরঞ্জন পাটনী। এ সময় তাঁর পরিবারের সদস্যরা ও তাঁদের আইনজীবী মো. বাদশা আলম উপস্থিত ছিলেন।
সংবাদ সম্মেলনে সত্যরঞ্জন পাটনী অভিযোগ করে বলেন, তাঁদের সম্পত্তি নিয়ে ৪ একর সাড়ে ৮৪ শতাংশ সম্পত্তি নিয়ে ওয়ারিশদের মধ্যে সহকারী জজ আদালতে ২০২১ সালে বণ্টন মামলা হয়। ওই মামলায় ২০২৩ সালের ২৮ ফেব্রুয়ারি আদালতের মাধ্যমে তাঁরা তাঁদের সম্পত্তি ডিক্রি পান। এর বিরুদ্ধে সিনিয়র জেলা ও দায়রা জজ আদালতে ৩৪/২০২৩ নম্বর আপিল করলেও আদালত আপিল নামঞ্জুর করেন। এরপর আদালত থেকে প্রতিনিধি গিয়ে সম্পত্তির মাপজোখ করে নিশান ও স্থায়ী সীমানা নির্ধারণ করে দেয়। কিন্তু মো. আ. রব হাওলাদার-মফেজ উদ্দিন সিকদাররা গায়ের জোরে সম্পত্তি ভোগদখল করে নেয়। আদালতের রায় পাওয়া জমি থেকে রোববার ধান কেটে নেন দখলকারীরা। এ ব্যাপারে থানা-পুলিশ সেনা ক্যাম্পকে জানালেও কোনো লাভ হয়নি। বর্তমানে দখলকারীদের অব্যাহত হুমকি–ধমকিতে তাঁরা পালিয়ে বেড়াচ্ছেন।
তবে রব হাওলাদার ও মফেজ উদ্দিনদের দাবি, তাঁরা সত্যরঞ্জন পাটনীর বংশের কয়েকজন নারীর কাছ থেকে ওই সম্পত্তি কিনেছেন। যদিও হিন্দু আইন অনুযায়ী নারীরা তাঁদের বাবার বাড়ির সম্পত্তির ভাগ পান না।ভুক্তভোগীদের আইনজীবী বলেন, ‘গত দেড় মাস আগে আমার মক্কেলরা আদালতের রায়ের পর চূড়ান্ত ডিক্রি জারি অনুযায়ী জমিতে নিশান ও স্থায়ী পিলার দিয়ে আসে। বিবাদীরা স্থানীয়ভাবে শক্তি প্রদর্শন করে আসছে। আমার মক্কেলরা ভীত–সন্ত্রস্ত, তাই তাঁরা এই বিষয়ে প্রশাসনের হস্তক্ষেপ কামনা করছেন।’",Bangladesh,Prothom Alo
বিএনপি নেতা জি এম সিরাজের গাড়িবহরে হামলা মামলায় আওয়ামী লীগ নেতা গ্রেপ্তার,https://www.prothomalo.com/bangladesh/district/gy3oeqodah,১ ঘণ্টা আগে,"বিএনপির সাবেক সংসদ সদস্য গোলাম মোহাম্মদ (জি এম) সিরাজের গাড়িবহরে হামলার অভিযোগে হওয়া মামলায় বগুড়ার ধুনট উপজেলার গোপালনগর ইউনিয়ন আওয়ামী লীগের সাধারণ সম্পাদক শাহ আলম তালুকদারকে গ্রেপ্তার করে কারাগারে পাঠানো হয়েছে।আজ রোববার দুপুরে একটি সালিস বৈঠকে অংশ নিতে ধুনট থানায় আসার পর শাহ আলম তালুকদারকে প্রথম আটক করে পুলিশ। এরপর জি এম সিরাজের গাড়িবহরে হামলা মামলায় গ্রেপ্তার দেখিয়ে তাঁকে আদালতের মাধ্যমে কারাগারে পাঠানো হয়।
শাহ আলম তালুকদারের বাড়ি উপজেলার গোপালনগর ইউনিয়নের মহিশুরা গ্রামে। তবে তাঁর পরিবারের দাবি, শাহ আলমের নামে থানায় কোনো মামলা নেই। তিনি জমিজমা–সংক্রান্ত একটি সালিস বৈঠকে এক পক্ষের হয়ে থানায় গেলে পুলিশ তাঁকে আটক করে সংসদ সদস্যের গাড়িবহরে হামলা মামলায় গ্রেপ্তার দেখায়।পুলিশ ও দলীয় সূত্রে জানা যায়, ২০১৮ সালের ডিসেম্বরে অনুষ্ঠিত একাদশ জাতীয় সংসদ নির্বাচনে বগুড়া-৫ (শেরপুর-ধুনট) আসনের বিএনপির মনোনীত প্রার্থী ছিলেন জি এম সিরাজ। প্রতীক বরাদ্দের পর ১১ ডিসেম্বর দুপুরের দিকে ধানের শীষের প্রচারণার উদ্দেশ্যে গাড়িবহর নিয়ে ধুনট উপজেলা শহরের হোটেল আল আরাফাতের সামনে পৌঁছান জি এম সিরাজ। খবর পেয়ে আওয়ামী লীগের মনোনীত নৌকার প্রার্থী হাবিবর রহমানের কর্মী-সমর্থকেরা জি এম সিরাজের গাড়িবহরে হামলা চালান।
এ সময় বিএনপির প্রার্থীর গাড়িবহরের দুটি জিপ, দুটি মাইক্রোবাসসহ ১০টি মোটরসাইকেল ভাঙচুর করা হয় এবং হামলাকারীরা মোটরসাইকেলে অগ্নিসংযোগ করেন। হামলায় বিএনপির মনোনীত প্রার্থী জি এম সিরাজসহ প্রায় ১০ থেকে ১৫ নেতা–কর্মী আহত হন। এ ঘটনায় উপজেলা বিএনপির সাবেক সাধারণ সম্পাদক রফিকুল ইসলাম গত ৮ অক্টোবর ধুনট থানায় মামলা করেন। এতে আওয়ামী লীগের সাবেক সংসদ সদস্য হাবিবর রহমান ও তাঁর ছেলে আসিফ ইকবালসহ ৪৬ নেতা–কর্মীকে আসামি করা হয়।ধুনট থানার ভারপ্রাপ্ত কর্মকর্তা (ওসি) সাইদুল আলম বলেন, বিএনপির সাবেক সংসদ সদস্যের গাড়িবহরে হামলা, ভাঙচুর, অগ্নিসংযোগ ও ককটেল বিস্ফোরণের মামলায় অজ্ঞাতনামা আসামি হিসেবে শাহ আলমকে গ্রেপ্তার দেখিয়ে কারাগারে পাঠানো হয়েছে।",Bangladesh,Prothom Alo
হবিগঞ্জে অটোরিকশার ভাড়া নিয়ে তর্কাতর্কির জেরে সংঘর্ষে আহত অর্ধশত,https://www.prothomalo.com/bangladesh/district/5ig0qj52co,১ ঘণ্টা আগে,"হবিগঞ্জের বাহুবল উপজেলায় আজ রোববার সকালে অটোরিকশার ভাড়া নিয়ে তর্কাতর্কির জেরে দুই পক্ষের সংঘর্ষে অন্তত অর্ধশত আহত হয়েছেন। এ সময় কয়েকটি দোকানে লুটপাট ও অগ্নিসংযোগের ঘটনাও ঘটে। পরে সেনাবাহিনী ও পুলিশ পরিস্থিতি নিয়ন্ত্রণে আনে।সংঘর্ষের কারণে ঢাকা-সিলেট মহাসড়কে যান চলাচলও বন্ধ হয়ে পড়েছিল। পরিস্থিতি নিয়ন্ত্রণে এলে বেলা দুইটার পর থেকে যান চলাচল স্বাভাবিক হয়।
পুলিশ জানায়, সকাল সাড়ে ১০টার দিকে মৌছাক এলাকায় উপজেলার বেড়াখাল গ্রামের বাসিন্দা অটোচালক সালমান মিয়া (২০) ও সাতপাড়িয়া গ্রামের বাসিন্দা অটোযাত্রী সাজিদ তালুকদারের (৫৫) মধ্যে ভাড়া নিয়ে তর্কাতর্কি হয়। চালক ১৫ টাকা ভাড়া দাবি করেন, যাত্রী ১০ টাকা নিতে বলেন। এ নিয়ে চালক ও যাত্রীর মধ্যে হাতাহাতি হয়। পরে দুজনেই গ্রামে ফিরে নিজেদের লোকজনদের নিয়ে মৌছাক এলাকায় আসেন।উভয় পক্ষ লাঠিসোঁটা, বাঁশ ও দেশীয় অস্ত্র নিয়ে মৌছাক এলাকায় সিলেট-ঢাকা মহাসড়কের ওপর সংঘর্ষে জড়িয়ে পড়ে। এ সময় উভয় পক্ষ মৌছাক এলাকার কয়েকটি দোকানে ভাঙচুর করার পাশাপাশি লুটপাট চালানো হয়। এ সময় সাতটি দোকানে আগুন ধরিয়ে দেওয়া হয়। খবর পেয়ে পুলিশ তাৎক্ষণিকভাবে ঘটনাস্থলে পৌঁছে পরিস্থিতি নিয়ন্ত্রণে আনার চেষ্টা করে। এ সময় পুলিশ উত্তেজিত জনতাকে নিবৃত্ত করতে কাঁদানে গ্যাসের সাতটি শেল নিক্ষেপ করে। এ ছাড়া ফায়ার সার্ভিসের সদস্যরা এসে আগুন নিয়ন্ত্রণে আনেন।
পুলিশ আরও জানায়, পরিস্থিতি ক্রমশ জটিল হলে বেলা দেড়টার দিকে ঘটনাস্থলে সেনাবাহিনী আসে। পরে সেনাবাহিনী ও পুলিশের যৌথ প্রচেষ্টায় পরিস্থিতি পুরোপুরি নিয়ন্ত্রণে আসে। বর্তমানে পরিস্থিতি নিয়ন্ত্রণে আছে এবং ঘটনাস্থলে অতিরিক্ত পুলিশ মোতায়েন করা হয়েছে। এ ঘটনায় পাঁচজন পুলিশ সদস্যের পাশাপাশি উভয় পক্ষের ৪০ থেকে ৪৫ জন আহত হন।বাহুবল থানার ভারপ্রাপ্ত কর্মকর্তা জাহিদুল ইসলাম প্রথম আলোকে বলেন, জিজ্ঞাসাবাদের জন্য তিনজনকে থানায় আনা হয়েছে। এ ছাড়া সংঘর্ষের ঘটনায় একটি মামলা প্রক্রিয়াধীন।",Bangladesh,Prothom Alo
কুড়িগ্রামে বৈষম্যবিরোধী ছাত্র আন্দোলন কমিটি বাতিলের দাবিতে বিক্ষোভ,https://www.prothomalo.com/bangladesh/district/lfwdx15guh,১ ঘণ্টা আগে,"ছাত্র-জনতার জুলাই বিপ্লবের প্রথম সারির সংগঠকদের বাদ দিয়ে দলছুট, অনুপ্রবেশকারী, বহিরাগত ও আন্দোলনে অংশ না নেওয়া অছাত্রদের দিয়ে বৈষম্যবিরোধী ছাত্র আন্দোলনের কুড়িগ্রাম জেলার কমিটি গঠন করার অভিযোগ উঠেছে। এ কমিটি বাতিলের দাবিতে বিক্ষোভ মিছিল ও সমাবেশ হয়েছে। আজ রোববার দুপুরে কুড়িগ্রামে বৈষম্যবিরোধী ছাত্র আন্দোলন কুড়িগ্রামের ব্যানারে এই কর্মসূচি পালিত হয়।এর আগে জুলাই-আগস্টে বৈষম্যবিরোধী আন্দোলনে জড়িত বিভিন্ন শিক্ষাপ্রতিষ্ঠানের শিক্ষার্থীরা কুড়িগ্রাম সরকারি উচ্চবিদ্যালয় প্রাঙ্গণে সমবেত হন। সেখান থেকে বিক্ষোভ মিছিল শুরু হয়ে কুড়িগ্রাম প্রেসক্লাবের সামনে এসে সমাবেশে মিলিত হয়। এতে আন্দোলনকারী বিভিন্ন শিক্ষার্থী বক্তব্য দেন।
বক্তারা বলেন, বর্তমানে কেন্দ্র থেকে দেওয়া বৈষম্যবিরোধী ছাত্র আন্দোলনের কমিটি সম্পূর্ণ অযাচিত ও অযৌক্তিক। এই কমিটি শিবিরের আদলে তৈরি করা এবং কমিটি তৈরিতে হস্তক্ষেপ করেছেন জাতীয় নাগরিক কমিটির কেন্দ্রীয় সদস্য আতিক মুজাহিদ। ফলে শিবিরের রাজনীতিতে সরাসরি যুক্ত ব্যক্তিরা কমিটির মূল মূল পদে স্থান পেয়েছেন। এ ছাড়া শিবিরের অনেকে যাঁরা ছাত্রলীগের রাজনীতিতে জড়িত ছিলেন তাঁরা ও অন্য ছাত্রলীগের সদস্যরা বিভিন্ন পদ লাভ করেছেন। তাঁরা অতীতে আওয়ামী সরকারের বিভিন্ন সুবিধা ভোগ করেছেন।বক্তারা দাবি করেন, বৈষম্যবিরোধী ছাত্র আন্দোলন কমিটির কুড়িগ্রামের আহ্বায়ক আবদুল আজিজ ওরফে নাহিদ ছাত্রলীগের সঙ্গে জড়িত ছিলেন। এ ছাড়া তিনি ছাত্রশিবিরের কুড়িগ্রাম সরকারি কলেজ শাখার অফিস–বিষয়ক সম্পাদক পদে রয়েছেন। তিনি জুলাই গণ–অভ্যুত্থান আন্দোলনের নেতৃত্বে ছিলেন না।
আন্দোলনে নামতে অস্বীকৃতি জানানো শিক্ষার্থীরা এখন কমিটিতে স্থান পেয়েছেন উল্লেখ করে সমাবেশে আরও বলা হয়, কুড়িগ্রামে অবস্থান করেননি, এমনকি বিদেশে অবস্থান করেছেন এমন ব্যক্তি ও শিক্ষাজীবন শেষ করেছেন এমন অছাত্রদের নিয়ে এই কমিটি গঠন করা হয়েছে। কমিটি গঠনের সময় শিবিরের ও ছাত্রলীগের ব্যক্তিরা মূল মূল দায়িত্বে থাকছেন সংবাদ জেনে প্রকৃত আন্দোলনকারীরা কেন্দ্রকে অবহিত করেছেন। কিন্তু কেন্দ্রীয় কমিটিতেও তাঁদের লোকজনের সহায়তায় মূল আবেদনকারীদের বাদ দিয়ে কমিটি ঘোষণা করা হয়। তাই আন্দোলনকারী সব শিক্ষার্থী ও সাধারণ শিক্ষার্থীরা এই বৈষম্যবিরোধী ছাত্র আন্দোলন কমিটিকে দৃঢ়ভাবে প্রত্যাখ্যান করেছেন।আজ সমাবেশে অংশ নিয়ে সদ্য ঘোষিত কমিটিতে স্থান পাওয়া দুই সদস্য শিপন সরকার ও আশরাফুল আলম তাৎক্ষণিক পদত্যাগ করেছেন। পরে তাঁদের বক্তব্যে ওই দুই ছাত্র আন্দোলন কর্মী অবিলম্বে এই কমিটি বাতিল করে যাচাই–বাছাইয়ের পর প্রকৃত আন্দোলনকারীদের নিয়ে নতুন কমিটি গঠন করার দাবি জানান।
সমাবেশে অন্যদের মধ্যে বক্তব্য দেন বৈষম্যবিরোধী ছাত্র আন্দোলনের প্রথম সারির সংগঠক কুড়িগ্রাম সরকারি কলেজের শিপন সরকার, আশরাফুল আলম, কুড়িগ্রাম পলিটেকনিক ইনস্টিটিউটের আল আকসা সৌখিন, কুড়িগ্রাম সরকারি উচ্চবিদ্যালয়ের নাজমুস সাকিব শাহী, কুড়িগ্রাম সরকারি বালিকা উচ্চবিদ্যালয়ের বর্ষণ বেনজির, জান্নাতুল ফেরদৌস প্রমুখ।অভিযোগের বিষয়ে বৈষম্যবিরোধী ছাত্র আন্দোলনের কুড়িগ্রাম কমিটির আহ্বায়ক আবদুল আজিজ নাহিদ প্রথম আলোকে বলেন, ‘আমার অতীত মতাদর্শ আলাদা হতেই পারে, কিন্তু বৈষম্যবিরোধী ছাত্র আন্দোলন শুরু হওয়ার পর আমি সম্পূর্ণভাবে ছাত্রদের অধিকারের জন্য কাজ করেছি। বর্তমানে আমার যাঁরা সহযোদ্ধা আছেন, তাঁরা জানেন আমি কেমন। আর বর্তমানের কমিটি করার পেছনে আমাদের কোনো হাত নেই। কেন্দ্র থেকেই এই কমিটি দেওয়া হয়েছে।’",Bangladesh,Prothom Alo
"থার্টি ফার্স্ট নাইটে বার বন্ধ, ফানুস ওড়ানো ও আতশবাজি নিষিদ্ধ",https://www.prothomalo.com/bangladesh/ocbyzran7d,২ ঘণ্টা আগে,"স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী বলেছেন, থার্টি ফার্স্ট নাইটে (খ্রিষ্টীয় বর্ষবরণের রাত) সাধারণ বার বন্ধ থাকবে। সেদিন ফানুস ওড়ানো ও আতশবাজি নিষিদ্ধ করা হয়েছে।বড়দিন ও থার্টি ফার্স্ট নাইট উপলক্ষে আজ রোববার সচিবালয়ে স্বরাষ্ট্র মন্ত্রণালয়ের সভাকক্ষে আইনশৃঙ্খলা পরিস্থিতিসংক্রান্ত বৈঠক হয়। বৈঠক শেষে স্বরাষ্ট্র উপদেষ্টা সাংবাদিকদের এ তথ্য জানান।উপদেষ্টা বলেন, এ বছর ২৫ ডিসেম্বর বড়দিন ও ৩১ ডিসেম্বর থার্টি ফার্স্ট নাইট উদ্‌যাপন ভালোভাবে হবে। এ দুদিন যেন আইনশৃঙ্খলা পরিস্থিতির অবনতি না হয়; বৈঠকে এ বিষয়ে আলোচনা হয়েছে।
অন্তর্বর্তী সরকার দায়িত্ব নেওয়ার চার মাসে দেশে আইনশৃঙ্খলা পরিস্থিতি কতটা স্থিতিশীল হয়েছে, এমন এক প্রশ্নের জবাবে স্বরাষ্ট্র উপদেষ্টা পাল্টা গণমাধ্যমকর্মীদের কাছে এ বিষয়ে জানতে চান। তিনি বলেন, ‘আপনারাই বলেন, কতটা স্থিতিশীল হয়েছে। আগের তুলনায় আইনশৃঙ্খলা পরিস্থিতির কিছু উন্নতি হয়েছে কি না।’স্বরাষ্ট্র উপদেষ্টা বলেন, কোনো বিদেশি নাগরিককে অবৈধভাবে বাংলাদেশে থাকতে দেওয়া হবে না। এ বিষয়ে একটি বিজ্ঞপ্তি দেওয়া হয়েছে।
বাংলাদেশে কতজন বিদেশি নাগরিক আছেন, সাংবাদিকের এমন প্রশ্নের জবাবে স্বরাষ্ট্র উপদেষ্টা বলেন, কতজন আছেন, এ বিষয়ে সরকারের কাছে পরিসংখ্যান নেই।আজ স্বরাষ্ট্র মন্ত্রণালয়ের এক ‘সতর্কীকরণ’ বিজ্ঞপ্তিতে বলা হয়, বাংলাদেশে অবৈধভাবে অবস্থান করা ও অবৈধভাবে বিভিন্ন প্রতিষ্ঠানে কাজ করা বিদেশি নাগরিকদের অবিলম্বে প্রয়োজনীয় কাগজপত্রসহ বৈধতা অর্জন করতে হবে। অন্যথায় আইনানুগ ব্যবস্থা গ্রহণ করা হবে।
৪ ডিসেম্বর স্বরাষ্ট্র মন্ত্রণালয়ের জারি করা এক পরিপত্রে বলা হয়, বৈধ ভিসায় বাংলাদেশে আসা কোনো বিদেশি নাগরিকের ভিসা শেষ হয়ে গেলে প্রথম ১৫ দিনের ক্ষেত্রে প্রতিদিনের জন্য এক হাজার টাকা জরিমানা দিতে হবে। ১৫ দিন পেরিয়ে অতিরিক্ত সর্বোচ্চ ৯০ দিন পর্যন্ত প্রতিদিন দুই হাজার টাকা এবং অবৈধ অবস্থানের মেয়াদ ৯০ দিন অতিক্রান্ত হলে প্রতিদিন তিন হাজার টাকা জরিমানা আদায় করা হবে। একই সঙ্গে অবৈধ অবস্থানের কারণে সংশ্লিষ্ট বিদেশি নাগরিকের বিরুদ্ধে সংশ্লিষ্ট আইনে আদালতে মামলা করা হবে।",Bangladesh,Prothom Alo
ভারতীয় আগ্রাসন বাংলাদেশকে অক্টোপাসের মতো আটকে ধরেছে: চরমোনাই পীর,https://www.prothomalo.com/bangladesh/district/m8c5oer02w,২ ঘণ্টা আগে,"দেশি-বিদেশি ষড়যন্ত্র মোকাবিলায় জাতিকে ঐক্যবদ্ধ থাকার আহ্বান জানিয়েছেন ইসলামী আন্দোলন বাংলাদেশের আমির ও চরমোনাই পীর মুফতি সৈয়দ মুহাম্মদ রেজাউল করিম। তিনি বলেন, ভারতীয় আধিপত্যবাদ ও আগ্রাসন বাংলাদেশকে অক্টোপাসের মতো আটকে ধরেছে। সমৃদ্ধ কল্যাণরাষ্ট্র গঠন করতে হলে জাতীয় ঐক্য গড়ে তুলতে হবে। দেশ-বিদেশে এখনো দেশবিরোধী ষড়যন্ত্র অব্যাহত আছে।আজ রোববার বেলা তিনটায় সিলেট নগরের আলিয়া মাদ্রাসা মাঠে ‘কল্যাণরাষ্ট্র গঠনে জাতীয় ঐক্যের প্রয়োজনীয়তা’ শীর্ষক আলোচনা সভায় প্রধান অতিথির বক্তব্যে রেজাউল করিম এ কথাগুলো বলেন। জাতীয় ওলামা মাশায়েখ আইম্মা পরিষদ সিলেট জেলা ও মহানগর শাখা এ সভার আয়োজন করে।
৫ আগস্ট শেখ হাসিনা সরকারের পতনের পর আলেম-ওলামাদের দায়িত্ব বহুগুণ বেড়ে গেছে মন্তব্য করে মুফতি সৈয়দ মুহাম্মদ রেজাউল করিম বলেন, ‘আলেম-ওলামাদের প্রতি মানুষের প্রত্যাশা বেড়েছে। আমাদের মতাদর্শিক অবস্থান থেকে ঊর্ধ্বে উঠে নিরপেক্ষ রাজনীতি, কৌশল গভীরভাবে চিন্তা করতে হবে। কল্যাণরাষ্ট্রই সব শ্রেণি-পেশা-ধর্মের মানুষের রাজনৈতিক, নাগরিক ও ধর্মীয় অধিকার নিশ্চিত করতে পারে। দুর্নীতি, দুঃশাসন ও সন্ত্রাসমুক্ত সুখী সমৃদ্ধ দেশ গড়তে কল্যাণরাষ্ট্র প্রতিষ্ঠার বিকল্প নেই।’
সভায় সভাপতিত্ব করেন আয়োজক সংগঠনের সিলেট জেলার সভাপতি মাওলানা রেদওয়ানুল হক চৌধুরী। মহানগরের সভাপতি হাফিজ মাওলানা আসআদ উদ্দিনের সঞ্চালনায় সভায় বিশেষ অতিথির বক্তব্য দেন ইসলামী আন্দোলন বাংলাদেশের মহাসচিব অধ্যক্ষ হাফিজ মাওলানা ইউনুস আহমদ, জাতীয় ওলামা মাশায়েখ আইম্মা পরিষদের কেন্দ্রীয় সাধারণ সম্পাদক মুফতি রেজাউল করীম আবরার, তালিমুল ইসলাম ইনস্টিটিউট ঢাকার পরিচালক মাওলানা লুতফুর রহমান ফরায়েজি, ওলামা মাশায়েখ আইম্মা পরিষদের কেন্দ্রীয় সহসাংগঠনিক সম্পাদক মুফতি মঈনুদ্দিন খান প্রমুখ।
মুফতি রেজাউল করিম আরও বলেন, কেউ কেউ ফ্যাসিবাদকে পুনর্বাসনের অপচেষ্টা করছে। আওয়ামী লীগ মানুষের ওপর সীমাহীন জুলুম করেছিল। যার কারণে তারা দেশ থেকে পালাতে বাধ্য হয়েছে। তাই দলমত জাতি-ধর্ম-বর্ণনির্বিশেষে ইস্পাতকঠিন জাতীয় ঐক্য গড়ে তুলে দাঁতভাঙা জবাব দিতে হবে।",Bangladesh,Prothom Alo
"কুমিল্লায় পরীক্ষা হলে হঠাৎ অসুস্থ ১৫ শিক্ষার্থী, অধ্যক্ষসহ চার শিক্ষককে মারধর",https://www.prothomalo.com/bangladesh/district/awks43ae6y,২ ঘণ্টা আগে,"কুমিল্লার চান্দিনায় বার্ষিক সমাপনী পরীক্ষা চলাকালে হঠাৎ ১৫ শিক্ষার্থী অসুস্থ হয়ে পড়ার ঘটনা ঘটেছে। এ ঘটনার পর শিক্ষার্থীদের অভিভাবক পরিচয়ে একদল লোক শিক্ষাপ্রতিষ্ঠানটির অফিস কক্ষে প্রবেশ করে হামলা চালিয়েছে। এ সময় প্রতিষ্ঠানের ভারপ্রাপ্ত অধ্যক্ষসহ চার শিক্ষককে মারধর ও লাঞ্ছিত করার অভিযোগ পাওয়া গেছে।আজ রোববার বেলা সাড়ে ১১টা থেকে থেকে আড়াইটা পর্যন্ত চান্দিনা ডা. ফিরোজা পাইলট বালিকা উচ্চবিদ্যালয় ও কলেজে এসব ঘটনা ঘটে। আহত শিক্ষকেরা হলেন প্রতিষ্ঠানটির ভারপ্রাপ্ত অধ্যক্ষ সাদেকুল ইসলাম ওরফে কিরণ, বাংলা বিভাগের শিক্ষক আবু ইউনুছ, হিসাববিজ্ঞান বিভাগের সাইদুর রহমান ও ধর্মীয় শিক্ষক মো. ইলিয়াছ। তাঁদের কিল, ঘুষি ও লাঠির আঘাতে আহতসহ জামা ছিঁড়ে লাঞ্ছিত করা হয়েছে।
স্থানীয় সূত্রে জানা যায়, রোববার প্রতিষ্ঠানটির মাধ্যমিক বিদ্যালয় শাখার সব শ্রেণির গণিত পরীক্ষা অনুষ্ঠিত হয়। সকাল ১০টা থেকে বেলা ১টা পর্যন্ত ষষ্ঠ থেকে নবম শ্রেণির পরীক্ষা চলছিল। বেলা সাড়ে ১১টা বিদ্যালয়ের ৯ নম্বর কক্ষের অষ্টম শ্রেণির এক ছাত্রী হঠাৎ অসুস্থ হয়ে পড়ে। এ সময় সহপাঠী ও শিক্ষকেরা তাকে পৃথক কক্ষে নিয়ে মাথায় ও চোখে–মুখে পানি দিয়ে বিশ্রামের ব্যবস্থা করে। কিছুক্ষণের মধ্যেই ওই কক্ষের আরও অন্তত ১৪ ছাত্রী একইভাবে অসুস্থতা বোধ করায় তাদের চান্দিনা উপজেলা স্বাস্থ্য কমপ্লেক্সে পাঠানো হয়। সেখানে প্রাথমিক চিকিৎসার পর ১১ জনকে বাড়িতে পাঠিয়ে ৪ জনকে ভর্তি করা হয়।বেলা ২টা থেকে দ্বিতীয় শিফটের পরীক্ষা শুরু হলে অন্তত ২০ জন অভিভাবক বিদ্যালয়ে প্রবেশ করে শিক্ষকদের ওপর হামলা চালান। আগের শিফটে শিক্ষার্থীরা অসুস্থ হওয়ার পর বিদ্যালয় বন্ধ ঘোষণা না করার ঘটনায় ক্ষুব্ধ হয়ে তাঁরা এই হামলা চালান। একপর্যায়ে শিক্ষার্থীদের অভিভাবক পরিচয় দেওয়া ওই লোকেরা বিদ্যালয়ের পরীক্ষার হলে গিয়ে অসুস্থ শিক্ষার্থীর মৃত্যু হয়েছে বলে গুজব ছড়িয়ে সবাইকে পরীক্ষার হল থেকে বের করে দেয়। খবর পেয়ে চান্দিনা থানা–পুলিশ ঘটনাস্থলে পৌঁছে পরিস্থিতি নিয়ন্ত্রণ করে এবং একজনকে আটক করে থানায় নিয়ে যায়।
উপজেলা স্বাস্থ্য ও পরিবার পরিকল্পনা কর্মকর্তা আরিফুর রহমান জানান, হাসপাতালে আসা অসুস্থ ছাত্রীরা ‘প্যানিক ডিজঅর্ডারে’ আক্রান্ত হওয়ায় এমনটা হয়েছে। মূলত এটি কোনো বড় সমস্যা নয়। একজনের দেখাদেখি অন্যরাও আতঙ্কে আক্রান্ত হয়। তিনি বলেন, হাসপাতালে আসা শিক্ষার্থীদের মধ্যে ১১ জনকে প্রাথমিক চিকিৎসা দিয়ে বাড়ি পাঠিয়ে দেওয়া হয়েছে। বাকি চারজনকে পর্যবেক্ষণে রাখা হয়েছে।প্রতিষ্ঠানটির ভারপ্রাপ্ত অধ্যক্ষ মো. সাদেকুর রহমান বলেন, ‘অসুস্থ শিক্ষার্থীদের আমরা তাৎক্ষণিক হাসপাতালে নেওয়ার পর পরীক্ষা-নিরীক্ষা করে চিকিৎসকেরা নিশ্চিত করেন তারা প্যানিক অ্যাটাকে আক্রান্ত হয়ে অসুস্থ হয়ে পড়ে। চিকিৎসা শেষে তাদের সবাই সুস্থ আছে। দ্বিতীয় শিফটের পরীক্ষা শুরু হওয়ার পর আমরা কয়েকজন শিক্ষক অফিস কক্ষে পরীক্ষার খাতা গোছানোর সময় অন্তত ২০ জন লোক এসে আমাদের মারধর শুরু করেন। এতে আমিসহ চারজন শিক্ষক আহত হন। এ সময় শিক্ষার্থীর মৃত্যুর গুজব ছড়িয়ে দেওয়া হয়।’
চান্দিনা থানার ভারপ্রাপ্ত কর্মকর্তা (ওসি) মো. নাজমুল হুদা জানান, গুজব রটিয়ে কিছু অভিভাবক এমন ঘটনা ঘটিয়েছেন। পরিস্থিতি নিয়ন্ত্রণ করতে একজনকে আনা হয়েছে। লিখিত অভিযোগ পেলে ব্যবস্থা নেওয়া হবে। প্রতিষ্ঠানটির পরিচালনা পর্ষদের সভাপতি ও উপজেলা নির্বাহী কর্মকর্তা (ইউএনও) নাজিয়া হোসেন বলেন, ‘বিষয়টি আমি শুনেছি। এ ঘটনার সুষ্ঠু তদন্ত করে যথাযথ ব্যবস্থা গ্রহণ করা হবে।’",Bangladesh,Prothom Alo
পুরান ঢাকার ভাড়া বাসায় ব্যবসায়ীর হাত-পা-মুখ বাঁধা লাশ,https://www.prothomalo.com/bangladesh/crime/54paz9teob,০৪ ডিসেম্বর ২০২৪,"রাজধানীর পুরান ঢাকার চকবাজার থানার পোস্তা এলাকার ভাড়া বাসা থেকে নজরুল ইসলাম (৫২) নামের এক ব্যবসায়ীর হাত-পা–মুখ বাঁধা লাশ উদ্ধার করেছে পুলিশ।গতকাল মঙ্গলবার দিবাগত রাত সাড়ে তিনটার দিকে লাশটি উদ্ধার করা হয়। চকবাজার থানা-পুলিশ প্রথম আলোকে এ তথ্য নিশ্চিত করেছে।নজরুল পোস্তা এলাকার একটি ভবনের পঞ্চম তলায় স্ত্রী, দুই ছেলে ও এক মেয়েকে নিয়ে ভাড়ায় থাকতেন। পুরান ঢাকার লালবাগের আলী নগর এলাকায় তাঁর ‘নজরুল ইঞ্জিনিয়ারিং ওয়ার্কশপ’ নামের একটি কারখানা আছে। তাঁর বাড়ি নরসিংদীর বেলাব উপজেলায়, বাবার নাম শামছুল হক।
চকবাজার থানার উপপরিদর্শক জিল্লুর রহমান আজ বুধবার প্রথম আলোকে বলেন, খবর পেয়ে তাঁরা বাসাটিতে যান। বাসার একটি কক্ষ থেকে হাত-পা–মুখ বাঁধা অবস্থায় তাঁর লাশটি উদ্ধার করা হয়। ময়নাতদন্তের জন্য তাঁর লাশ আজ সকালে ঢাকা মেডিকেল কলেজের মর্গে পাঠানো হয়।নিহত নজরুল ইসলামের ছোট ভাই তৌহিদুল ইসলাম প্রথম আলোকে বলেন, গত শুক্রবার নজরুলের স্ত্রী সন্তানদের নিয়ে নরসিংদীতে বেড়াতে যান। পোস্তার বাসায় নজরুল একাই ছিলেন। গত সোমবার রাত থেকে তাঁকে ফোনে পাওয়া যাচ্ছিল না। তাঁকে না পেয়ে গতকাল রাতে তাঁর কলেজপড়ুয়া ছেলে সুমিত ঢাকায় চলে আসে। সুমিত তাড়াহুড়া করে বাসায় গিয়ে বাহির থেকে তালা খুলে তাঁর (নজরুলের) জাতীয় পরিচয়পত্র (এনআইডি) নিয়ে আসে। পরে সাধারণ ডায়েরি (জিডি) করতে তারা লালবাগ ও চকবাজার থানায় যায়। কিন্তু কোনো থানা জিডি নেয়নি। দিবাগত রাত দেড়টার দিকে পোস্তার বাসায় যায় সুমিত। সুমিতের সঙ্গে তার এক বন্ধুও ছিল। সুমিত বাসার ভেতরে ঢুকে দেখতে পায়, তার বাবার লাশ একটি কক্ষে পড়ে আছে, হাত-পা লুঙ্গি দিয়ে বাঁধা। তাঁর মুখও বাঁধা ছিল। কক্ষগুলোর মালামাল লন্ডভন্ড। পরে আশপাশের ফ্ল্যাটের বাসিন্দাদের সহযোগিতায় সুমিত চকবাজার থানায় ফোন করে। পুলিশ এসে নজরুলের লাশ উদ্ধার করে।
তৌহিদুল বলেন, বাড়ির দারোয়ান তাঁর ভাইয়ের সম্পর্কে ঠিকমতো কোনো তথ্য দিতে পারেননি। তিনি তাঁদের বলেছেন, নজরুলের ব্যবসায়িক মালামাল সন্ত্রাসীরা গাজীপুরে আটকে রেখেছে বলে তাঁর (নজরুল) কাছ থেকে শুনেছেন। তাই নজরুল সেখানে গিয়েছিলেন। কিন্তু এমনটা হলে নজরুলের ওয়ার্কশপের ব্যবস্থাপক অবশ্যই জানতেন। কিন্তু ব্যবস্থাপক বলেছেন, নজরুল সোমবার রাতে ওয়ার্কশপ থেকে বের হন। তারপর তাঁর সঙ্গে আর যোগাযোগ হয়নি। তাই আসলে কী ঘটেছে, তা তাঁরা বুঝতে পারছেন না।তৌহিদুল আরও বলেন, বাসায় একটি স্যুটকেসে তাঁর ভাবির ৪০ হাজার টাকা ছিল। সেটি কেটে টাকা নিয়ে যাওয়া হয়েছে। এ ছাড়া বাসায় থাকা দুটি মুঠোফোন পাওয়া যায়নি। ধারণা করা হচ্ছে, সেগুলো নিয়ে গেছে হত্যাকারীরা।",Crime,Prothom Alo
কারাগার থেকে পালিয়ে যাওয়া ৭০০ বন্দী এখনো পলাতক: কারা মহাপরিচালক,https://www.prothomalo.com/bangladesh/cpf4wcppk1,০৪ ডিসেম্বর ২০২৪,"জুলাই ও আগস্টের গণ–অভ্যুত্থানের সময় দেশের কারাগার থেকে পলাতক ২ হাজার ২০০ আসামির মধ্যে ১ হাজার ৫০০ জনকে গ্রেপ্তার করা হলেও এখনো ৭০০ আসামি পলাতক রয়েছেন। এর মধ্যে ৭০ জন হলেন জঙ্গি ও দণ্ডপ্রাপ্ত আসামি। এ তথ্য জানিয়েছেন কারা অধিদপ্তরের মহাপরিচালক ব্রিগেডিয়ার জেনারেল সৈয়দ মোহাম্মদ মোতাহের হোসেন।আজ বুধবার সকালে রাজধানীর পুরান ঢাকার কারা অধিদপ্তরে গত তিন মাসের কারাগারের পরিস্থিতি নিয়ে  আয়োজিত এক সংবাদ সম্মেলনে এ তথ্য জানান তিনি।
সৈয়দ মোহাম্মদ মোতাহের হোসেন বলেন, কারাগার থেকে এখন পর্যন্ত আলোচিত ১৭৪ জন আসামিকে মুক্তি দেওয়া হয়। এর মধ্যে ১১ জন শীর্ষ সন্ত্রাসীও মুক্তি পেয়েছেন।সাংবাদিকের এক প্রশ্নের জবাবে সৈয়দ মোহাম্মদ মোতাহের বলেন, দুর্নীতি-অনিয়মে জড়িত থাকার অভিযোগে  চার কারা কর্মকর্তাকে বাধ্যতামূলক অবসরে পাঠানো হয়েছে। আরও কিছু অভিযোগ তদন্তাধীন রয়েছে। তদন্ত  শেষে তাঁদের বিরুদ্ধে ব্যবস্থা নেওয়া হবে।গত  ১৯ জুলাই বিকেল সোয়া পাঁচটার দিকে নরসিংদী জেলা কারাগারে হামলা চালিয়ে অস্ত্র লুটের ঘটনা ঘটে। এ সময় কারাগারে থাকা ৮২৬ জন বন্দী পালিয়ে যান।আজ নরসিংদীর কারাগারে এই হামলার ব্যাপারে প্রশ্ন করা হলে ব্রিগেডিয়ার মোতাহের বলেন, নরসিংদী কারাগারে হামলা ও আসামি পালিয়ে যাওয়ার ঘটনায় কারাগারটির জেলারকে সাময়িকভাবে বরখাস্ত করা হয়েছে। তাঁর বিরুদ্ধে তদন্ত করে গাফিলতি পাওয়া গেলে বিভাগীয় ব্যবস্থা গ্রহণ করা হবে।
আরও পড়ুনকাশিমপুর কারাগার থেকে জামিনে মুক্তি পেলেন শীর্ষ সন্ত্রাসী সুইডেন আসলাম০৪ সেপ্টেম্বর ২০২৪
বঙ্গবন্ধু শেখ মুজিব মেডিক্যাল বিশ্ববিদ্যালয় (বিএসএমএমইউ) হাসপাতালে সাবেক মন্ত্রী ও নীলফামারী-২ (সদর) আসনের সাবেক সংসদ সদস্য আসাদুজ্জামান নূরের ওপর হামলার ঘটনা ঘটেছে সম্প্রতি। এ প্রসঙ্গে সাংবাদিকদের এক প্রশ্নের জবাবে সৈয়দ মোহাম্মদ মোতাহের বলেন, কারারক্ষীরা সেখানে উপস্থিত ছিলেন। তাৎক্ষণিকভাবে ব্যবস্থা নেওয়ার কারণেই ঘটনাটি বেশি দূর গড়ায়নি। তবে নিশ্চিতভাবে সেখানে  নিরাপত্তার দুর্বলতা ছিল। কারা অধিদপ্তর বিষয়টি খতিয়ে দেখছে, যাতে পরবর্তীতে এ ধরনের ঘটনা না ঘটে।কারাগারের লোগোতে নৌকাসহ অন্যান্য জিনিস রয়েছে উল্লেখ করে মহাপরিচালক বলেন, নানা মহলের দাবির পরিপ্রেক্ষিতে কারা অধিদপ্তরের লোগো পরিবর্তনে উদ্যোগ নেওয়া হয়েছে।
আরও পড়ুননরসিংদী কারাগার যেন ধ্বংসস্তূপ২৩ জুলাই ২০২৪
আরও পড়ুনশীর্ষ সন্ত্রাসীরা কারামুক্ত, ঢাকার অপরাধজগৎ নিয়ে নতুন শঙ্কা০৭ সেপ্টেম্বর ২০২৪",Crime,Prothom Alo
"ঢাকায় মামলা থেকে নাম কাটার কথা বলে ‘ঘুষ লেনদেন’, র‍্যাব সদস্যসহ আটক ৩",https://www.prothomalo.com/bangladesh/crime/cebpnik8xo,০৩ ডিসেম্বর ২০২৪,"রাজধানীর লালবাগের আজিমপুরের একটি এতিমখানার তত্ত্বাবধায়ককে তিনটি হত্যা মামলায় গ্রেপ্তার এবং অভিযোগপত্রে নাম অন্তর্ভুক্ত করার হুমকি দিয়ে অর্থ আদায়ের অভিযোগে তিনজনকে আটক করেছে যৌথ বাহিনী। সোমবার সন্ধ্যার পর আজিমপুরের ওই এতিমখানা থেকে তাঁদের আটক করা হয়।আটক তিনজনের মধ্যে একজন র‍্যাবের সদস্য ল্যান্স করপোরাল শাহীন। তিনি র‍্যাব-১০–এ কর্মরত আছেন। অন্য দুজনের মধ্যে একজন সেনাবাহিনীর অবসরপ্রাপ্ত ল্যান্স করপোরাল সিরাজুল ইসলাম। আরেকজন হলেন উজ্জ্বল বিশ্বাস।এ ঘটনায় র‍্যাব-১০-এর লালবাগ ক্যাম্পের এক কর্মকর্তা জড়িত বলে ওই এতিমখানার তত্ত্বাবধায়ক অভিযোগ করেছেন। রাত সাড়ে ১০টার দিকে লালবাগ থানার ভারপ্রাপ্ত কর্মকর্তা ক্যশিনু প্রথম আলোকে বলেন, তিনজনকে আটক করার পর সেনাবাহিনী তাঁদের থানায় হস্তান্তর করেছে। তাঁদের বিরুদ্ধে মামলা প্রক্রিয়াধীন। মামলায় অজ্ঞাতপরিচয় আরও কয়েকজনকে আসামি করা হচ্ছে।
এতিমখানার তত্ত্বাবধায়ক প্রথম আলোকে বলেন, ৫ আগস্টের ঘটনায় আদালতে করা একটি মামলায় তাঁকে আসামি করা হয়। বিষয়টি ওই র‍্যাব কর্মকর্তা জানতে পারেন। পরে গত ২৭ নভেম্বর এতিমখানায় ল্যান্স করপোরাল শাহীন ও অবসরপ্রাপ্ত ল্যান্স করপোরাল সিরাজুল ইসলামকে পাঠান। দুজন সাদাপোশাকে এসে তাঁকে গ্রেপ্তার করতে উদ্যত হন।এতিমখানার তত্ত্বাবধায়ক আরও বলেন, একপর্যায়ে এ মামলায় গ্রেপ্তার এড়ানো এবং অভিযোগপত্র থেকে নাম বাদ দেওয়ার জন্য তাঁকে ১০ লাখ টাকা দিতে বলেন শাহীন ও সিরাজুল। তাৎক্ষণিকভাবে ধার করে তাঁদের দুই লাখ টাকা দেন তিনি। বাকি আট লাখ টাকার একটি চেক দেন। আজ সন্ধ্যার পর সেই চেক ফেরত দিয়ে নগদ আট লাখ টাকা নিতে আসেন তিনজন। বিষয়টি আগে থেকেই সেনাবাহিনীকে জানানো হয়েছিল। সেনাবাহিনী এসে তিনজনকে আটক করে লালবাগ থানায় নিয়ে যায়।
র‌্যাব সদস্যদের বিরুদ্ধে ঘুষ চাওয়ার প্রমাণ হিসেবে এতিমখানার তত্ত্বাবধায়ক একটি অডিও রেকর্ড হাজির করেছেন। তিনি বলেছেন, ৩০ নভেম্বরের ওই অডিও রেকর্ডে তাঁর সঙ্গে ওই র‍্যাব কর্মকর্তার কথোপকথন রয়েছে। ওই অডিও রেকর্ডে যেসব কথাবার্তা হয়েছে, তাতে দাঁড়ায়, ঢাকার যাত্রাবাড়ী, রামপুরা ও নিউমার্কেট থানার তিনটি হত্যা মামলায় ওই তত্ত্বাবধায়কের নাম এসেছে। এর মধ্যে যাত্রাবাড়ীর মামলাসংক্রান্ত বিষয়টি এরই মধ্যে সমাধান করেছেন র‌্যাব কর্মকর্তা। তিনি দ্রুত টাকা দেওয়ার জন্য তাগাদা দেন। তত্ত্বাবধায়ক তখন তাঁকে বলেন, তিনি চেষ্টা করছেন। ১ ডিসেম্বরের মধ্যে ৫ লাখ টাকার ব্যবস্থা করে জানাবেন। ওই টাকা নিতে এসেই তিনজন আটক হন।
র‍্যাবের আইন ও গণমাধ্যম শাখার পরিচালক লেফটেন্যান্ট কর্নেল মুনীম ফেরদৌস প্রথম আলোকে বলেন, ‘আমরা অভিযোগটা পেয়েছি। যাচাই-বাছাই করে বিষয়টি তদন্ত করা হচ্ছে।’এর আগে ১১ অক্টোবর গভীর রাতে রাজধানীর মোহাম্মদপুরের বেড়িবাঁধ এলাকায় তিন রাস্তার মোড়ে আবু বকর নামের এক ব্যবসায়ীর বাসায় ও কার্যালয়ে ডাকাতি হয়। সেনাবাহিনী ও র‌্যাবের পোশাক পরা ডাকাতেরা নিজেদের যৌথ বাহিনীর সদস্য বলে পরিচয় দেন। তাঁরা ৭৫ লাখ টাকা ও ৭০ ভরি সোনা লুট করেন বলে গৃহকর্তা ও পুলিশ সূত্র জানায়। ওই ঘটনায় র‍্যাবের সাবেক একজন ঊর্ধ্বতন কর্মকর্তার জড়িত থাকার তথ্য পাওয়া গিয়েছিল। ওই ডাকাতিতে র‍্যাব–৪-এ কর্মরত আইনশৃঙ্খলা রক্ষাকারী বাহিনীর কয়েকজন সদস্যেরও (নন-কমিশন্ড) নাম এসেছিল।",Crime,Prothom Alo
সবুজবাগে গলায় রশি প্যাঁচানো অবস্থায় রিকশাচালকের লাশ উদ্ধার,https://www.prothomalo.com/bangladesh/crime/uujmeh81hi,০২ ডিসেম্বর ২০২৪,"রাজধানীর সবুজবাগ এলাকা থেকে বিধান মণ্ডল (১৯) নামের এক তরুণের লাশ উদ্ধার করেছে পুলিশ।গতকাল রোববার দিবাগত রাতে সবুজবাগের বেগুনবাড়ি গ্রিন মডেল টাউন থেকে লাশটি উদ্ধার করা হয়। সবুজবাগ থানা-পুলিশ এই তথ্য জানিয়ে বলেছে, বিধান মণ্ডল পেশায় ব্যাটারিচালিত রিকশার চালক ছিলেন। ঘটনার পর থেকে তাঁর রিকশার খোঁজ পাওয়া যাচ্ছে না।
সবুজবাগ থানার উপপরিদর্শক (এসআই) এনামুল হক প্রথম আলোকে বলেন, গতকাল দিবাগত রাত সোয়া ১২টার দিকে গ্রিন মডেল টাউনের একটি সড়ক থেকে বিধানের লাশ উদ্ধার করা হয়। গলায় রশি প্যাঁচানো অবস্থায় লাশটি পাওয়া যায়।পুলিশ বলছে, বিধানকে শ্বাসরোধে হত্যার পর তাঁর রিকশাটি ছিনতাই করা হয়েছে বলে তারা ধারণা করছে।
বিধানের খালাতো ভাই সুজন মণ্ডল বলেন, তিনি (বিধান) পরিবারের সঙ্গে ডেমরা এলাকায় থাকতেন। গতকাল সন্ধ্যায় তিনি রিকশা নিয়ে বাসা থেকে বের হন। রাতে আর বাসায় ফেরেননি।আজ সোমবার ভোরে পুলিশের মাধ্যমে খবর পেয়ে স্বজনেরা থানায় গিয়ে বিধানের লাশ শনাক্ত করেন।ময়নাতদন্তের জন্য বিধানের লাশ ঢাকা মেডিকেল কলেজের মর্গে রাখা হয়েছে বলে জানায় পুলিশ।",Crime,Prothom Alo
উত্তরায় অপহরণ ও চাঁদাবাজির অভিযোগে কিশোর গ্যাংয়ের সাত সদস্য গ্রেপ্তার,https://www.prothomalo.com/bangladesh/crime/895hcrer9m,০১ ডিসেম্বর ২০২৪,"রাজধানীর উত্তরায় অপহরণ ও চাঁদাবাজির অভিযোগে ‘কিশোর গ্যাংয়ের’ সাত সদস্যকে গ্রেপ্তার করেছে পুলিশ। আজ রোববার বিকেলে উত্তরার বিভিন্ন এলাকায় অভিযান চালিয়ে তাঁদের গ্রেপ্তার করা হয়।ঢাকা মহানগর পুলিশের (ডিএমপি) এক সংবাদ বিজ্ঞপ্তিতে এ তথ্য জানানো হয়েছে। এতে বলা হয়েছে, গ্রেপ্তার একজনের নাম ইমরান হোসেন ওরফে মুন্না (২৪)। বাকিরা কিশোর।
উত্তরা পশ্চিম-থানা সূত্রে জানা যায়, গত ১২ নভেম্বর শাখাওয়াত হোসেন ও তাঁর বন্ধু মো. আলমগীর হোসেন উত্তরার জমজম টাওয়ারের সামনে থেকে হাউস বিল্ডিংয়ে যাওয়ার জন্য অটোরিকশা নেন। তখন আটক এক কিশোর হাউস বিল্ডিংয়ে যাওয়ার কথা বলে তাদের সঙ্গে একই রিকশায় ওঠে। যাওয়ার পথে ‘কিশোর গ্যাংয়ের’ ৭-৮ জনের সহায়তায় দুই বন্ধুকে ভয় দেখিয়ে তাঁদের দুটি মুঠোফোন ও নগদ ১৯ হাজার ৬০০ টাকা ছিনিয়ে নেওয়া হয়।
আরও পড়ুনচট্টগ্রামে কিশোর গ্যাং বেপরোয়া, ২ মাসে ৫ খুন৩০ জুন ২০২৪
পুলিশ আরও জানিয়েছে, দুই বন্ধুকে আটকে রেখে তাঁদের পরিবারের কাছে দুই লাখ টাকা চাঁদা দাবি করেন ‘কিশোর গ্যাংয়ের’ সদস্যরা। চাঁদা দিতে অস্বীকার করলে তাঁদের ওপর শারীরিক নির্যাতন করেন। টাকা না পেয়ে ‘কিশোর গ্যাংয়ের’ সদস্যরা পালিয়ে যান। পরে দুই বন্ধু উত্তরা পশ্চিম থানায় এ ঘটনায় একটি মামলা করেন। পুলিশ গোয়েন্দা তথ্য ও প্রযুক্তির সহায়তায় ঘটনায় জড়িত ব্যক্তিদের শনাক্ত করে গ্রেপ্তার করে।
আরও পড়ুন‘কিশোর গ্যাং’ প্রশ্রয় দেন ঢাকার ২১ কাউন্সিলর১৩ ফেব্রুয়ারি ২০২৪",Crime,Prothom Alo
রামপুরায় ইডেন কলেজ শিক্ষার্থীর লাশ উদ্ধার,https://www.prothomalo.com/bangladesh/crime/8b5rfs3z4p,৩০ নভেম্বর ২০২৪,"রাজধানীর রামপুরা এলাকা থেকে ইডেন মহিলা কলেজের এক শিক্ষার্থীর মরদেহ উদ্ধার করেছে পুলিশ। তাঁর নাম বর্ষা আক্তার (২৪)। আজ শনিবার সন্ধ্যা সাতটার দিকে এ ঘটনা ঘটে। পরিবারের দাবি, তিনি আত্মহত্যা করেছেন।বর্ষা আক্তারের মামা আবদুল মালেক প্রথম আলোকে বলেন, তাঁর ভাগনি ইডেন কলেজের রাষ্ট্রবিজ্ঞান বিভাগের শিক্ষার্থী ছিলেন। রামপুরায় খালার বাসায় থেকে লেখাপড়া করতেন। কী কারণে তাঁর ভাগনি আত্মহত্যা করেছেন, তা তিনি জানেন না।
রামপুরা থানার পুলিশ পরিদর্শক ফখরুল ইসলাম প্রথম আলোকে বলেন, আজ সন্ধ্যায় খবর পেয়ে পুলিশ বাসার দরজা ভেঙে জানালার সঙ্গে ঝুলন্ত অবস্থায় ওই শিক্ষার্থীদের মরদেহ উদ্ধার করে। এ সময় তাঁর বিছানা থেকে দুটি মুঠোফোন উদ্ধার করা হয়। তবে মুঠোফোন দুটি চালু করা সম্ভব হয়নি।ময়নাতদন্তের জন্য বর্ষা আক্তারের মরদেহ ঢাকা মেডিকেল কলেজের মর্গে রাখা হয়েছে বলে জানিয়েছে পুলিশ।",Crime,Prothom Alo
সাংবাদিক মুন্নী সাহা আটক,https://www.prothomalo.com/bangladesh/capital/07wekmsw1i,৩০ নভেম্বর ২০২৪,"রাজধানীর কারওয়ানবাজার থেকে সাংবাদিক মুন্নী সাহাকে আটক করেছে পুলিশ। আজ শনিবার রাত ১০টার দিকে তাঁকে আটক করা হয়।তেজগাঁও থানার ভারপ্রাপ্ত কর্মকর্তা (ওসি) মো. মোবারক হোসেন প্রথম আলোকে বলেন, সাংবাদিক মুন্নী সাহা আজ শনিবার রাত ১০টার দিকে জনতা টাওয়ারের অফিস থেকে বের হওয়ার পর স্থানীয় কয়েকজন তাঁকে ঘিরে ধরেন। খবর পেয়ে পুলিশ ঘটনাস্থল থেকে তাঁকে আটক করে থানায় নিয়ে আসে।প্রত্যক্ষদর্শীরা জানায়, মুন্নী সাহাকে নিয়ে যাওয়ার পর শতাধিক ব্যক্তি তাঁর বিচারের দাবিতে স্লোগান দেন।
মুন্নী সাহা এক টাকার খবর নামের একটি অনলাইন পোর্টালের সম্পাদক।পুলিশ সূত্রগুলো বলছে, রাত সাড়ে ১০টার দিকে মুন্নী সাহাকে থানা থেকে মিন্টো রোডে ঢাকা মহানগর গোয়েন্দা পুলিশের (ডিবি) কার্যালয়ে নেওয়া হয়েছে।উল্লেখ্য, মুন্নি সাহার বিরুদ্ধে একাধিক মামলা আছে।
এর আগে গত ১৭ সেপ্টেম্বর ময়মনসিংহ থেকে গ্রেপ্তার হন একাত্তর টিভির প্রধান সম্পাদক মোজাম্মেল বাবু ও ভোরের কাগজ সম্পাদক শ্যামল দত্ত। এর আগে গত ২১ আগস্ট একাত্তর টেলিভিশনের চাকরি থেকে অব্যাহতি পাওয়া বার্তাপ্রধান শাকিল আহমেদ ও প্রধান প্রতিবেদক-উপস্থাপক ফারজানা রুপাকে ঢাকার হজরত শাহজালাল আন্তর্জাতিক বিমানবন্দর থেকে গ্রেপ্তার করা হয়। আর ২৪ অক্টোবর স্বেচ্ছাসেবক লীগের কেন্দ্রীয় নেতা ও ঢাকা রিপোর্টার্স ইউনিটির সাবেক সাংগঠনিক সম্পাদক সাংবাদিক শেখ জামাল গ্রেপ্তার হন। আর ১৬ নভেম্বর রাতে দেশ টিভির ব্যবস্থাপনা পরিচালক আরিফ হাসানকে গ্রেপ্তার করেছে ডিএমপি পুলিশ।",Crime,Prothom Alo
এক সপ্তাহের মধ্যে পুরান ঢাকায় ৩০০ ভরি সোনা ছিনতাই,https://www.prothomalo.com/bangladesh/crime/sazz3ypt1r,৩০ নভেম্বর ২০২৪,"চার দিনের ব্যবধানে রাজধানীর পুরান ঢাকার বংশাল ও কোতোয়ালি এলাকায় ৩৩৬ ভরি সোনা ছিনতাইয়ের ঘটনা ঘটেছে। এ ঘটনায় জড়িত থাকার অভিযোগে চারজনকে গ্রেপ্তার করেছে পুলিশ। এর মধ্যে কিছু সোনা উদ্ধার হয়েছে।পুলিশ ও মামলার কাগজপত্রের তথ্য অনুযায়ী, গত শনিবার রাত ১১টায় একজন সোনা ব্যবসায়ীর কর্মচারী তাঁতীবাজার থেকে ২৫০ ভরি সোনা নিয়ে গাজীপুরের উদ্দেশে রওনা দেন। নয়াবাজার মোড়ে পৌঁছালে দু–তিনজন ব্যক্তি তাঁকে মারধর করে সোনা ছিনিয়ে নেন। পরে তাঁকে স্যার সলিমুল্লাহ মেডিকেল কলেজ ও মিটফোর্ড হাসপাতালে ভর্তি করা হয়।
নাম প্রকাশ না করার শর্তে ওই সোনা ব্যবসায়ী প্রথম আলোকে বলেন, ‘২৫০ ভরি স্বর্ণ ছিনিয়ে নেওয়ায় আমি মহাবিপাকে পড়েছি।’এ প্রসঙ্গে বংশাল থানার ভারপ্রাপ্ত কর্মকর্তা (ওসি) মোহাম্মদ রফিকুল ইসলাম প্রথম আলোকে বলেন, নয়াবাজার থেকে ২৫০ ভরি সোনা ছিনতাইয়ের ঘটনায় দুজনকে গ্রেপ্তার করা হয়েছে। উদ্ধার করা হয়েছে কিছু সোনা।
পুলিশ সূত্রে জানা গেছে, সোনা ছিনতাইয়ের ঘটনার পরদিন গত রোববার আশরারুর ইমাম নামের এক ব্যক্তিকে গ্রেপ্তার করা হয়। পরদিন তিনি ঢাকার চিফ মেট্রোপলিটন ম্যাজিস্ট্রেট (সিএমএম) আদালতে ১৬৪ ধারায় স্বীকারোক্তিমূলক জবানবন্দি দেন। এ ঘটনায় গ্রেপ্তার রাজীব ঘোষ নামের আরেক ব্যক্তি কারাগারে আছেন।ওই ঘটনার তিন দিন পর পুরান ঢাকার জজকোর্টের সামনে আবারও সোনা ছিনতাইয়ের ঘটনা ঘটে। আদালত সূত্রে জানা গেছে, গত বুধবার রাত নয়টার দিকে একজন ব্যবসায়ী ১ কেজি (প্রায় ৮৬ ভরি) সোনা নিয়ে জজকোর্টের সামনে দিয়ে যাচ্ছিলেন। এ সময় দুই ব্যক্তি তাঁর পথরোধ করেন। পরে তাঁর হাতে কামড় দিয়ে সোনা ছিনিয়ে নেন। এ ঘটনায় শফিকুল রহমান ও আল আমিন খান নামের দুই ব্যক্তিকে গ্রেপ্তার করা হয়েছে।
এ বিষয়ে কোতোয়ালি থানার ওসি মোহাম্মদ ইয়াসিন শিকদার প্রথম আলোকে বলেন, ঘটনাস্থলের সিসিটিভির ফুটেজ বিশ্লেষণ করে সোনা ছিনতাইয়ের ঘটনায় জড়িতদের গ্রেপ্তারের চেষ্টা চলছে।",Crime,Prothom Alo
রেস্তোরাঁ ব্যবসার টাকা জোগাতে খুন করা হয় প্রবাসী চিকিৎসককে,https://www.prothomalo.com/bangladesh/crime/obi2wv9w4s,৩০ নভেম্বর ২০২৪,"ঢাকার হাজারীবাগে নিজ বাসায় বাংলাদেশি বংশোদ্ভূত যুক্তরাজ্যের নাগরিক চিকিৎসক এ কে এম আবদুর রশিদ হত্যাকাণ্ডে পুলিশ তিন যুবককে গ্রেপ্তার করেছে। পুলিশ বলছে, তাঁদের মধ্যে দুজন ওই বাসার সাবেক ভাড়াটে। তাঁরা রেস্তোরাঁ ব্যবসার ‘মূলধন জোগাড়ে’ ও ভাড়া নিয়ে মনোমালিন্যের জেরে চুরি করতে গিয়ে এ ঘটনা ঘটিয়েছেন।গতকাল শুক্রবার ঢাকার মোহাম্মদপুর ও খুলনার ডুমুরিয়া এলাকায় অভিযান চালিয়ে এ তিনজনকে গ্রেপ্তার করা হয়। তাঁরা হলেন মো. নাইম খান (২২), মো. জাহিদুর রহমান রিফাত (২০) ও মো. আবু তাহের শিকদার ওরফে শাওন (২২)।
আজ শনিবার ঢাকা মহানগর পুলিশের (ডিএমপি) মিডিয়া সেন্টারে আয়োজিত এক সংবাদ সম্মেলনে পুলিশ এসব তথ্য জানায়।সংবাদ সম্মেলনে উল্লেখ করা হয়, ১৪ নভেম্বর রাতে হাজারীবাগে একটি ভবনের দ্বিতীয় তলায় আবদুর রশিদের বাসায় অজ্ঞাতনামা কয়েক ব্যক্তি প্রবেশ করেন। এ সময় নামাজ আদায় করছিলেন তিনি। পরে তাঁর সঙ্গে ওই ব্যক্তিদের ‘ধস্তাধস্তি’ হয়। তখন স্ত্রী সুফিয়া আবদুর রশিদের পাশের কক্ষ থেকে এগিয়ে আসার চেষ্টা করলে তাঁর মুখ চেপে ধরা হয়।একপর্যায়ে ধারালো চাকু দিয়ে আবদুর রশিদের বুকে একাধিকবার আঘাত করেন ওই দুষ্কৃতকারীরা। এতে তিনি গুরুতর আহত হন। এ সময় তাঁর স্ত্রীর চিৎকারে তাঁরা দৌড়ে পালিয়ে যান। পরে গুরুতর আহত চিকিৎসক আবদুর রশিদকে ঢাকা মেডিকেল কলেজ (ঢামেক) হাসপাতালে নিয়ে গেলে তিনি মারা যান।
আবদুর রশিদ ও সুফিয়া রশিদ পেশায় চিকিৎসক ও যুক্তরাজ্যপ্রবাসী। তাঁরা প্রতি সেপ্টেম্বরে দেশে এসে নিজেদের বাসায় কয়েক মাস থেকে চলে যেতেন। তাঁদের পরিবারের অন্য সদস্যরাও প্রবাসী।এদিকে খুনের ওই ঘটনায় আবদুর রশিদের চাচাতো ভাই মো. রেজাউল করিম ১৫ নভেম্বর হাজারীবাগ থানায় একটি মামলা করেন।আজ সংবাদ সম্মেলনে পুলিশের রমনা বিভাগের উপকমিশনার মো. মাসুদ আলম বলেন, মামলার তদন্তকালে ঘটনাস্থলের আশপাশের সিসিটিভি ক্যামেরার ফুটেজ বিশ্লেষণ ও ওই বাসায় মেস হিসেবে থাকা ভাড়াটেদের তথ্য সংগ্রহ করে এবং প্রযুক্তির সহায়তায় হত্যাকাণ্ডে জড়িত ব্যক্তিদের শনাক্ত করা হয়। পরে ঢাকা ও খুলনায় অভিযান চালিয়ে তাঁদের গ্রেপ্তার করা হয়েছে। গ্রেপ্তার হওয়া আসামি নাইমের দেওয়া তথ্য অনুযায়ী হত্যাকাণ্ডে ব্যবহৃত চাকুটিও উদ্ধার করা হয়েছে।
হত্যাকাণ্ডের কারণ প্রসঙ্গে গ্রেপ্তার তিন যুবককে প্রাথমিক জিজ্ঞাসাবাদের বরাতে পুলিশের এই কর্মকর্তা বলেন, নাইম ও জাহিদুর ওই বাসার একটি ফ্ল্যাটে মেস করে ভাড়াটে হিসেবে বসবাস করতেন। এক মাস আগে বাসাটি ছাড়েন তাঁরা। বকেয়া ভাড়া নিয়ে আবদুর রশিদের স্ত্রীর সঙ্গে তাঁদের মনোমালিন্যের জেরে ক্ষিপ্ত ছিলেন তাঁরা। এ ছাড়া নাইম ও জাহিদুর রেস্তোরাঁ ব্যবসার পরিকল্পনা করে ওই বাসা থেকে টাকাপয়সা নেওয়ার পরিকল্পনা করেন। সে অনুযায়ী তাঁরা আরেক আসামি শাওনকে সঙ্গে নিয়ে সীমানাপ্রাচীর টপকে বাসায় প্রবেশ করেন।উপকমিশনার মো. মাসুদ আলম আরও বলেন, আবদুর রশিদ তাহাজ্জদের নামাজ আদায় করতে ঘুম থেকে উঠেছিলেন। পরে ওই ব্যক্তিদের উপস্থিতি টের পান। পরে তিনি বাধা দিতে গেলে ধস্তাধস্তি হয় এবং একপর্যায়ে ছুরিকাঘাতে নিহত হন।",Crime,Prothom Alo
বিজিবির অভিযানে কুমিল্লা সীমান্ত থেকে ২৫ হাজার টাপেন্টাডল মাদক জব্দ,https://www.prothomalo.com/bangladesh/crime/2pj9iz6w0k,২৮ নভেম্বর ২০২৪,"কুমিল্লার পাঁচথুবি ও গোলাবাড়ি পোস্ট এলাকায় পৃথক অভিযান চালিয়ে ২৫ হাজার টাপেন্টাডল মাদক ও ৯৮৮ বোতল ফেনসিডিল জব্দ করেছে বর্ডার গার্ড বাংলাদেশ (বিজিবি)। আজ বৃহস্পতিবার সকালে এসব মাদক জব্দ করা হয়। এ ঘটনায় কাউকে আটক করা যায়নি।
বিজিবির পাঠানো এক সংবাদ বিজ্ঞপ্তিতে এ তথ্য জানানো হয়। এতে বলা হয়েছে, আজ সকাল ১০টার দিকে বিজিবির কুমিল্লা ব্যাটালিয়নের একটি দল সীমান্তবর্তী পাঁচথুবি এলাকায় মাদক ও চোরাচালানবিরোধী অভিযান চালায়। এ সময় ২৫ হাজার টাপেন্টাডল বড়ি জব্দ করা হয়। যার বাজারমূল্য ৫০ লাখ টাকা।অপর দিকে একই ব্যাটালিয়নের একটি টহল দল গোলাবাড়ি এলাকায় পৃথক অভিযান চালিয়ে ৯৮৮ বোতল ফেনসিডিল জব্দ করে। জব্দ করা মাদকদ্রব্যের দাম ৩ লাখ ৯৫ হাজার টাকা। এসব মাদক ভারত থেকে বাংলাদেশে আনার প্রস্তুতি নিচ্ছিলেন মাদক কারবারিরা।
আরও পড়ুনমাদকের তালিকায় 'টাপেন্টাডল'১০ জুলাই ২০২০",Crime,Prothom Alo
মানুষকে সেবা দিয়ে পুলিশ বাহিনীর ভাবমূর্তি উজ্জ্বল করতে হবে: ডিএমপি কমিশনার,https://www.prothomalo.com/bangladesh/crime/lcda7rl0tq,২৮ নভেম্বর ২০২৪,"জনগণকে সেবা দিয়ে পুলিশ বাহিনীর ভাবমূর্তি উজ্জ্বল করতে ঢাকা মহানগর পুলিশের (ডিএমপি) সব থানার ভারপ্রাপ্ত কর্মকর্তাদের (ওসি) নির্দেশ দিয়েছেন ডিএমপি কমিশনার শেখ মো. সাজ্জাত আলী। তিনি বলেছেন, থানা হচ্ছে পুলিশি সেবার মূল কেন্দ্র।আজ বৃহস্পতিবার সকালে ডিএমপি সদর দপ্তরের সম্মেলনকক্ষে ডিএমপির ৫০ থানার ওসিদের সঙ্গে মতবিনিময়কালে তাদের উদ্দেশে এসব কথা বলেন ডিএমপি কমিশনার সাজ্জাত আলী।
ডিএমপি কমিশনার বলেন, থানায় আসা সেবাপ্রার্থীরা যেন তাঁদের প্রত্যাশিত সেবা পান, সে জন্য থানার ওসিকে দায়িত্ব নিয়ে কাজ করতে হবে। অনেক সময় কোনো একটা বিষয়ে আইনগত ব্যবস্থা নেওয়ার জন্য যখন কেউ আইজিপির কাছে যান, তখন ওই বিষয়ে আইনগত ব্যবস্থা নিতে শেষ পর্যন্ত ওসির কাছেই অভিযোগটি যায়। তাঁরাই আইনগত ব্যবস্থা গ্রহণ করে থাকেন। সব পুলিশি কর্মকাণ্ডই হয়ে থাকে থানাকে কেন্দ্র করে। ওসিদের দায়িত্ব অনেক। সেই দায়িত্ব যথাযথভাবে পালন করতে হবে।পুলিশের ভাবমূর্তি সংকটের কথা উল্লেখ করে ডিএমপি কমিশনার বলেন, ‘অতীতের কিছু উচ্চাভিলাষী পুলিশ কর্মকর্তার কারণে পুলিশের ভাবমূর্তি নষ্ট হয়েছে। আপনাদের কারও বিরুদ্ধে যেন কোনো অভিযোগ আমার কাছে না আসে, সেভাবে দায়িত্ব পালন করতে হবে। কারও বিরুদ্ধে আমি ব্যবস্থা নিতে চাই না; কিন্তু কোনো অভিযোগ পাওয়া গেলে তাদের কোনো ছাড় দেওয়া হবে না। সুন্দর ব্যবহারের মাধ্যমে সেবা দিয়ে জনগণের আস্থা অর্জন করতে হবে।’
পুলিশ ও জনগণের সম্পর্ক বৃদ্ধির ওপর গুরুত্বারোপ করে শেখ মো. সাজ্জাত আলী বলেন, মানুষের সঙ্গে যত বেশি সম্পর্ক তৈরি করবেন, তত বেশি তথ্য পাবেন। তথ্য বেশি পেলে অপরাধ ঘটার আগে ব্যবস্থা নিতে পারবেন। এ ছাড়া যথাযথ ও সুষ্ঠু তদন্তের মাধ্যমে মামলা নিষ্পত্তি করার নির্দেশ দেন তিনি।মতবিনিময় সভায় ডিএমপি কমিশনার ওসিদের কাছ থেকে বর্তমান সময়ে পুলিশি কার্যক্রম পরিচালনার ক্ষেত্রে বিভিন্ন সমস্যা ও চ্যালেঞ্জের কথা মনোযোগ দিয়ে শোনেন এবং পর্যায়ক্রমে সেগুলো সমাধানের বিষয়ে আশ্বস্ত করেন।
মতবিনিময় সভায় অতিরিক্ত পুলিশ কমিশনার (অ্যাডমিন) ফারুক আহমেদ, অতিরিক্ত পুলিশ কমিশনার (গোয়েন্দা) রেজাউল করিম মল্লিক, অতিরিক্ত পুলিশ কমিশনার (সিটিটিসি) মো. মাসুদ করিম, অতিরিক্ত পুলিশ কমিশনার (লজিস্টিকস, ফিন্যান্স অ্যান্ড প্রকিউরমেন্ট) হাসান মো. শওকত আলী, সংশ্লিষ্ট যুগ্ম পুলিশ কমিশনার, উপকমিশনারসহ ডিএমপির সব থানার ওসিরা উপস্থিত ছিলেন।",Crime,Prothom Alo
খিলগাঁওয়ে ভাইয়ের বিরুদ্ধে বোনকে হত্যার অভিযোগ,https://www.prothomalo.com/bangladesh/crime/wntk0myvht,২৭ নভেম্বর ২০২৪,"রাজধানীর খিলগাঁও এলাকায় ভাইয়ের বিরুদ্ধে ছোট বোনকে হত্যার অভিযোগ উঠেছে। এ ঘটনায় ওই ভাই আবদুস সালামকে থানায় সোপর্দ করেছেন পরিবারের সদস্যরা। আজ বুধবার বিকেলে এ ঘটনা ঘটে।নিহত নারীর নাম রুমি আক্তার। তিনি ভাইদের সঙ্গে খিলগাঁওয়ে পৈতৃক বাড়িতে থাকতেন বলে পুলিশ জানিয়েছে।
স্বজনেরা জানিয়েছেন, এ ঘটনায় বোনকে বাঁচাতে গিয়ে বড় ভাই মো. বাবুল আহত হয়েছেন। তাঁকে ঢাকা মেডিকেল কলেজ হাসপাতালে চিকিৎসা দেওয়া হয়েছে।ঢাকা মেডিকেল কলেজ হাসপাতালে চিকিৎসাধীন বাবুল প্রথম আলোকে বলেন, তাঁদের ছোট ভাই আবদুস সালাম মাদকাসক্ত। তিনি ঠিকমতো কাজকর্ম করেন না। স্ত্রীকে মারধর করেন। বিকেলে এ নিয়ে তাঁকে বকা দিলে তিনি ক্ষুব্ধ হয়ে কাঁচি নিয়ে তাঁর (বাবুল) পিঠে ও ঘাড়ে আঘাত করেন। এ সময় ছোট বোন রুমি তাঁকে (বাবুল) রক্ষা করতে গেলে তাঁকেও কাঁচি দিয়ে এলোপাতাড়ি আঘাত করেন সালাম।
গুরুতর আহত অবস্থায় রুমিকে ঢাকা মেডিকেল কলেজ হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। প্রথম আলোকে এ তথ্য নিশ্চিত করেছেন হাসপাতালের পুলিশ ফাঁড়ির ইনচার্জ (পরিদর্শক) ফারুক হোসেন।রাতে যোগাযোগ করা হলে খিলগাঁও থানার ভারপ্রাপ্ত কর্মকর্তা (ওসি) মো. দাউদ হোসেন প্রথম আলোকে বলেন, প্রাথমিকভাবে জানা গেছে, পৈতৃক জমিজমা নিয়ে বিরোধের জেরে সালাম তাঁর ভাই ও বোনের ওপর হামলা করেছেন। সালামকে থানায় আটক রাখা হয়েছে।",Crime,Prothom Alo
রেলওয়ের নিয়োগ পরীক্ষায় প্রশ্ন ফাঁসের অভিযোগে গ্রেপ্তার আরও ২,https://www.prothomalo.com/bangladesh/crime/oub9m0qs45,২৭ নভেম্বর ২০২৪,"বাংলাদেশ রেলওয়ের উপসহকারী প্রকৌশলী পদে নিয়োগ পরীক্ষায় প্রশ্নপত্র ফাঁসের সঙ্গে জড়িত থাকার অভিযোগে আরও দুজনকে গ্রেপ্তার করেছে পুলিশের অপরাধ তদন্ত বিভাগ (সিআইডি)। এ নিয়ে সরকারি কর্ম কমিশনের (পিএসসি) অধীন নিয়োগ পরীক্ষায় ২২ জনকে গ্রেপ্তার করা হলো।সিআইডি জানিয়েছে, গতকাল মঙ্গলবার রাতে রাজধানীর শেওড়াপাড়া এলাকার বাসা থেকে মজনু মিয়া ও আজ বুধবার সকালে বিজি প্রেসের সামনে থেকে আকরাম হোসেনকে গ্রেপ্তার করা হয়। তাঁরা দুজনই বিজি প্রেসের কর্মচারী।
আজ সন্ধ্যায় সিআইডির গণমাধ্যম শাখার বিশেষ পুলিশ সুপার মো. আজাদ রহমান গ্রেপ্তারের বিষয়টি নিশ্চিত করেন। তিনি প্রথম আলোকে বলেন, গ্রেপ্তার ব্যক্তিরা রেলের উপসহকারী প্রকৌশলী নিয়োগ পরীক্ষায় প্রশ্নপত্র ফাঁসের সঙ্গে জড়িত ছিলেন বলে তদন্তে বেরিয়ে এসেছে।৮ জুলাই রেলওয়ের উপসহকারী প্রকৌশলী পদসহ বিভিন্ন নিয়োগ পরীক্ষার প্রশ্নপত্র ফাঁসে জড়িত থাকার অভিযোগে পিএসসির দুজন উপপরিচালক, একজন সহকারী পরিচালকসহ ১৭ জনকে গ্রেপ্তার করে সিআইডি। তাঁদের মধ্যে সাতজন আদালতে স্বীকারোক্তিমূলক জবানবন্দি দিয়েছেন। এ ঘটনায় ৯ জুলাই পল্টন থানায় বাংলাদেশ সরকারি কর্ম কমিশন আইনে মামলা করে সিআইডি। পরে প্রশ্নপত্র ফাঁসে জড়িত থাকার অভিযোগে আরও তিনজনকে গ্রেপ্তার করে সিআইডি।
আরও পড়ুনপ্রশ্নপত্র ফাঁসে পিএসসির তিন কর্মকর্তাসহ গ্রেপ্তার ১৭০৮ জুলাই ২০২৪
এর আগের দিন ৭ জুলাই বেসরকারি টেলিভিশন চ্যানেল টোয়েন্টিফোর পিএসসির অধীন অনুষ্ঠিত বিভিন্ন নিয়োগ পরীক্ষার প্রশ্নপত্র ফাঁস নিয়ে প্রতিবেদন প্রকাশ করে। সেখানে পিএসসির কর্মকর্তারা প্রশ্নপত্র ফাঁসে জড়িত বলে অভিযোগ করা হয়। এর পরদিন প্রশ্নপত্র ফাঁসে জড়িত ব্যক্তিদের গ্রেপ্তার করে সিআইডি।
আরও পড়ুনতালিকা হচ্ছে সেই চাকরিপ্রার্থীদের১৩ জুলাই ২০২৪",Crime,Prothom Alo
"রাজধানীর জাপান গার্ডেন সিটিতে ৩ কুকুরের মৃত্যু, অভিযোগ বিষ দিয়ে হত্যা",https://www.prothomalo.com/bangladesh/crime/y0q2zj3ud4,২৩ নভেম্বর ২০২৪,"রাজধানীর মোহাম্মদপুরের জাপান গার্ডেন সিটিতে গতকাল শুক্রবার রাতে বেওয়ারিশ তিনটি কুকুর ও একটি বিড়ালের মৃত্যু হয়েছে। প্রাণীদের কল্যাণে কাজ করা অলাভজনক সংস্থা ‘দ্য পিপল ফর অ্যানিমাল ওয়েলফেয়ার ফাউন্ডেশন’ এটিকে হত্যাকাণ্ড দাবি করেছে। তারা এ ঘটনায় জড়িতদের বিচারের আওতায় আনতে আজ শনিবার আদাবর থানায় অভিযোগ জানিয়েছে।
প্রথম আলোকে এ তথ্য নিশ্চিত করেছেন আদাবর থানার ভারপ্রাপ্ত কর্মকর্তা (ওসি) মাকদুম ইমতিয়াজ ভূঁইয়া।ওসি মাকদুম বলেন, গতকাল এলাকাবাসীর কাছ থেকে অভিযোগ পেয়ে পুলিশ জাপান গার্ডেন সিটিতে গিয়ে ঘটনার সত্যতা পেয়েছে। পুলিশের পক্ষ থেকে জাপান গার্ডেন সিটির সংশ্লিষ্টদের বলা হয়েছে, কোনো বেওয়ারিশ কুকুর কিংবা বিড়ালকে বিষপান করিয়ে হত্যা একটা অপরাধ। এ ঘটনায় জড়িতদের বিরুদ্ধে আদালতে মামলা করার জন্য সংশ্লিষ্ট সংগঠনকে বলা হয়েছে।
দ্য পিপল ফর অ্যানিমাল ওয়েলফেয়ার (প) ফাউন্ডেশনের সমন্বয়ক কাজী নওশেবা আহমেদ প্রথম আলোকে বলেন, ‘আমরা জানতে পেরেছি ১০টি কুকুর ও একটি বিড়ালকে মেরে ফেলা হয়েছে। এর মধ্যে তিনটি কুকুর ও একটি বিড়াল ছাড়া বাকিগুলোকে সরিয়ে ফেলা হয়। আমরা প্রথমে এই প্রাণীগুলোর ময়নাতদন্ত করাব। এরপর আদালতে মামলা করব।’এদিকে প ফাউন্ডেশনের ফেসবুক পেজে এক পোস্ট দিয়ে বলা হয়, ফাউন্ডেশনের পক্ষ থেকে প্রাণিসম্পদ অধিদপ্তরের মহাপরিচালককে বিষয়টি  জানানো হয়েছে। তিনি ময়নাতদন্তসহ আইনি সব পদক্ষেপ নেওয়ার আশ্বাস দেন।",Crime,Prothom Alo
মিরপুরে সরকারি জমিতে আওয়ামী গডফাদার ইলিয়াস মোল্লার দখলবাজি,https://www.prothomalo.com/bangladesh/crime/wve3ouxnsd,২৩ নভেম্বর ২০২৪,"ঢাকার মিরপুরের দুয়ারীপাড়ায় জাতীয় গৃহায়ণ কর্তৃপক্ষের ৪৭৩টি প্লটসহ প্রায় ২৬ একর জমি ২৮ বছর আগে দখল করেছিলেন ঢাকা-১৬ আসনের সাবেক সংসদ সদস্য ইলিয়াস উদ্দিন মোল্লা। মিরপুর ১ নম্বরে ঢাকা চিড়িয়াখানার নামে বরাদ্দ হওয়া প্রায় দুই একর জমি দখল এবং মিরপুর ২ নম্বরে তুরাগ নদের অংশ ভরাট করে দুই শতাধিক বস্তিঘর গড়ে তোলারও অভিযোগ আছে তাঁর বিরুদ্ধে।ইলিয়াস মোল্লার বিরুদ্ধে আরও অভিযোগ, এলাকায় ত্রাস সৃষ্টির জন্য তিনি অর্ধশত সশস্ত্র ক্যাডার বাহিনী গড়ে তুলেছিলেন। বিভিন্ন বস্তি, মার্কেট, দোকান ও বাসস্ট্যান্ড থেকে এই ক্যাডার বাহিনী নিয়মিত চাঁদা তুলত।ভুক্তভোগী ও স্থানীয় বাসিন্দারা বলছেন, ইলিয়াস মোল্লার আয়ের বড় একটি উৎস হলো দুয়ারীপাড়া। মিরপুর সাড়ে ১১–সংলগ্ন দুয়ারীপাড়ার ৪৭৩টি প্লট নিয়ে ওয়াক্ফ এস্টেট ও জাতীয় গৃহায়ণ কর্তৃপক্ষের মধ্যে বিরোধের সুযোগটি কাজে লাগান ইলিয়াস মোল্লা। জায়গাটি ১৯৮১ সালে জাতীয় গৃহায়ণ কর্তৃপক্ষ সরকারি কর্মচারীদের বরাদ্দ দেয়। কিন্তু ওই জমি ওয়াক্ফ এস্টেটের দাবি করে দখলে নেওয়া হয়, যার নেতৃত্বে ছিল ইলিয়াস মোল্লার পরিবার। ১৯৯৬ সাল থেকে ধীরে ধীরে এটি নিয়ন্ত্রণে নেন তিনি। জমি থেকে উচ্ছেদের ভয় দেখিয়ে স্থানীয় লোকজনের কাছ থেকে বছরে মোটা অঙ্কের চাঁদা নেওয়া হতো। এ ছাড়া এখানে বিদ্যুৎ ও পানির সংযোগ দিয়ে স্থানীয় লোকজনের কাছ থেকে প্রতি মাসে বিল বাবদ এবং ভাড়ার নামে টাকা তুলতেন। সরকারি তহবিলে এই টাকা জমা হতো না, ঢুকত ইলিয়াস মোল্লা ও তাঁর অনুসারীদের পকেটে। এসব প্লটের আয়তন পৌনে দুই, আড়াই ও তিন কাঠা।
দুয়ারীপাড়া কাঁচাবাজার সড়কের দুই ধারে গড়ে ওঠা কয়েক শ দোকানের নিয়ন্ত্রণও ইলিয়াস মোল্লার অনুসারীদের হাতে। তিন অনুসারী লতিফ, সুজন ও লুৎফরের নাম বলেছেন দোকানিরা।
দুয়ারীপাড়ায় এসব প্লটে বসবাসকারী একাধিক ব্যক্তি নাম প্রকাশ না করার শর্তেপ্রথম আলোকে বলেছেন, রাজনৈতিক পটপরিবর্তনের পর প্লটগুলো থেকে এখন বিএনপির নাম ভাঙিয়ে চাঁদা তোলা হয়।সম্প্রতি সরেজমিনে দেখা যায়, দুয়ারীপাড়ায় জাতীয় গৃহায়ণ কর্তৃপক্ষের সারি সারি এসব প্লটে দুই সহস্রাধিক আধা পাকা ও ছাপরা গড়ে উঠেছে। এসব স্থাপনায় বিদ্যুৎ, পানি ও গ্যাসের অবৈধ সংযোগ রয়েছে। একটি ঘরের ভাড়া দুই থেকে তিন হাজার টাকা।দুয়ারীপাড়া কাঁচাবাজার সড়কের দুই ধারে গড়ে ওঠা কয়েক শ দোকানের নিয়ন্ত্রণও ইলিয়াস মোল্লার অনুসারীদের হাতে। তিন অনুসারী লতিফ, সুজন ও লুৎফরের নাম বলেছেন দোকানিরা।
আরও পড়ুনআওয়ামী গডফাদার রণজিতের নজর থেকে রক্ষা পায়নি শ্মশানও১১ নভেম্বর ২০২৪
জাতীয় গৃহায়ণ কর্তৃপক্ষের একাধিক কর্মকর্তাপ্রথম আলোকে বলেন, ২০০৮ সালে দুয়ারীপাড়ায় এই সরকারি প্লট থেকে অবৈধ দখলদারদের উচ্ছেদ করা হয়। পরের বছর আওয়ামী লীগ সরকার গঠন করলে ইলিয়াস মোল্লার মদদে তা আবার বেদখল হয়ে যায়। দখল পাকাপোক্ত করতে তারা একই বিষয়ে পাঁচ-ছয়বার মামলা করে। কিন্তু প্রতিবারই আদালত সরকারের পক্ষে রায় দেন।জানতে চাইলে জাতীয় গৃহায়ণ কর্তৃপক্ষের ঢাকা বিভাগ-১-এর নির্বাহী প্রকৌশলী মো. কায়সার ইবনে শেখপ্রথম আলোকে বলেন, বেদখল হয়ে যাওয়া ৪৭৩টি প্লট উদ্ধার ও অবৈধ কাঁচাবাজার উচ্ছেদে নানা পদক্ষেপ নেওয়া হয়েছে।
মিরপুর ১২ নম্বর সেকশনের মোল্লা মার্কেটের কাছে ইলিয়াস মোল্লার বাড়ির পেছন দিয়ে একসময় তুরাগ নদ প্রবাহিত হতো। তুরাগ নদের কিছু অংশ ভরাট করে বস্তি তৈরি করা হয়েছে। স্থানীয়ভাবে এটি ‘ইলিয়াস মোল্লার বস্তি’ হিসেবে পরিচিত। এখানে দুই শতাধিক ঘর রয়েছে। অবৈধ বিদ্যুৎ, গ্যাস ও পানির সংযোগও রয়েছে।
থেমে নেই দখলবাজি
গত ১১ অক্টোবর দুয়ারীপাড়ার ‘ক’ সেকশনের ৩ নম্বর সড়কের এ বি এম সিদ্দিকের একটি প্লট দখল করে নেন ইলিয়াস মোল্লার লোকেরা। এ বি এম সিদ্দিকপ্রথম আলোকে বলেন, ইলিয়াস মোল্লার আত্মীয় আমজাদ মোল্লা সন্ত্রাসী নিয়ে প্লটের তালা ভেঙে ভেতরে ঢোকেন। আমজাদ আগের সরকারের সময় নিজেকে আওয়ামী লীগের নেতা পরিচয় দিতেন। এখন নিজেকে বিএনপির নেতা পরিচয় দিচ্ছেন।গত ১১ সেপ্টেম্বর জাতীয় গৃহায়ণ কর্তৃপক্ষের ঢাকা উপবিভাগ-১-এর উপসহকারী প্রকৌশলী মো. ইমামুল ইসলাম অবৈধ দখলদারদের বিরুদ্ধে রূপনগর থানায় একটি সাধারণ ডায়েরি (জিডি) করেন। জিডিতে ইমামুল ইসলাম উল্লেখ করেন, জাতীয় গৃহায়ণ কর্তৃপক্ষের মালিকানাধীন দুয়ারীপাড়ায় মিরপুর ৮ নম্বর সেকশনের ‘খ’ ব্লক-সংলগ্ন এলাকায় এর আগে নির্বাহী ম্যাজিস্ট্রেটের উচ্ছেদ করা জায়গায় ৫০-৬০ জন অজ্ঞাতনামা ব্যক্তি সরকারি সম্পত্তি অবৈধ দখলের পাঁয়তারা করছেন। এ ব্যাপারে রূপনগর থানাকে বিশেষ ব্যবস্থা নিতে বলেন তিনি।
আরও পড়ুনঅপ্রতিরোধ্য ছিলেন আওয়ামী গডফাদার শাজাহান খান১৯ অক্টোবর ২০২৪
চিড়িয়াখানার জমিও দখলমিরপুর ১ নম্বরের উত্তর বিশিল মৌজায় গুদারাঘাটের লাল মাঠ এলাকার ঢাকা চিড়িয়াখানার কর্মচারীদের কোয়ার্টারের জন্য বরাদ্দ দেওয়া প্রায় দুই একর জমি ইলিয়াস মোল্লার সমর্থকদের দখলে রয়েছে। ২০০৯ সালের ১৩ এপ্রিল অবৈধ দখলদারেরা চিড়িয়াখানার কোয়ার্টারের জন্য বরাদ্দ হওয়া জমি অবমুক্তের জন্য ছাড়পত্র দিতে ভূমিমন্ত্রীর কাছে আবেদন করেন। ওই আবেদনপত্রে করা সুপারিশে ইলিয়াস উদ্দিন মোল্লা লেখেন, ‘মহোদয়, বিষয়টির সুপারিশ করিতেছি।’তখন ইলিয়াস মোল্লাপ্রথম আলোকে বলেছিলেন, ‘মৎস্য ও প্রাণিসম্পদ মন্ত্রণালয় সম্পর্কিত সংসদীয় স্থায়ী কমিটির সদস্য থাকার সময় গুদারাঘাটের স্থানীয় লোকজন আমার কাছে এসেছিলেন। তাঁদের জন্য সুপারিশ করেছি। তবে জমি কাউকে আমি দিয়ে দিতে বলিনি।’
আরও পড়ুনআওয়ামী গডফাদার কাদের মির্জার কথায় চলত সব, অসহায় ছিল প্রশাসন১৭ অক্টোবর ২০২৪
ঢাকা চিড়িয়াখানার পরিচালক রফিকুল ইসলাম তালুকদারপ্রথম আলোকে বলেন, যাঁরা অধিগ্রহণ করা জমি দখল করে আছেন, তাঁদের একজন ঢাকা চিড়িয়াখানার সাবেক কিউরেটর এ বি এম শহীদুল্লাহর স্বাক্ষর জাল করে আদালতে উপস্থাপন করে বলেছিলেন, দুই একর জমি চিড়িয়াখানার আর দরকার নেই। এটা তাঁদের নামে অবমুক্ত করা যেতে পারে। জালিয়াতির বিষয়টি তখন আদালতে প্রমাণিত হয়। এর পরিপ্রেক্ষিতে আদালত চিড়িয়াখানার অনুকূলে ওই জমি বরাদ্দ দেন। দখলদারেরা রায়ের বিরুদ্ধে আপিল করেছিলেন, সেটিও খারিজ হয়ে গেছে। এরপর তাঁরা রিভিউ আবেদন করেছেন।
কে জমি দখল করল, আর না করল, তা আমার দেখার বিষয় নয়। সরকার বা আদালত আমাকে নির্দেশ দিলে আমি উচ্ছেদ অভিযান চালাব।পুলিশের মিরপুর বিভাগের উপকমিশনার মাকছেদুর রহমান
নদী ভরাট করে বস্তিমিরপুর ১২ নম্বর সেকশনের মোল্লা মার্কেটের কাছে ইলিয়াস মোল্লার বাড়ির পেছন দিয়ে একসময় তুরাগ নদ প্রবাহিত হতো। তুরাগ নদের কিছু অংশ ভরাট করে বস্তি তৈরি করা হয়েছে। স্থানীয়ভাবে এটি ‘ইলিয়াস মোল্লার বস্তি’ হিসেবে পরিচিত। এখানে দুই শতাধিক ঘর রয়েছে। অবৈধ বিদ্যুৎ, গ্যাস ও পানির সংযোগও রয়েছে।ইলিয়াস মোল্লার পৈতৃক বাড়ি পল্লবীর হারুনাবাদ এলাকায়। তাঁর বাবা হারুন আল রশীদ মোল্লা পঞ্চম জাতীয় সংসদ নির্বাচনে বিএনপির মনোনয়ন পেয়ে সংসদ সদস্য নির্বাচিত হন। ইলিয়াস মোল্লা ঢাকা-১৬ আসনের সংসদ সদস্য। পল্লবী এলাকায় তিনি মাছের ঘেরের ব্যবসা করতেন। ২০০৫ সালের দিকে তিনি পল্লবী থানা আওয়ামী লীগের সভাপতি হন। আসন পুনর্বিন্যাস হলে তিনি ঢাকা-১৬ আসনে ২০০৮, ২০১৪, ২০১৮ ও ২০২৪ সালে আওয়ামী লীগ থেকে সংসদ সদস্য নির্বাচিত হন।স্থানীয় বাসিন্দারা জানিয়েছেন, এলাকায় ত্রাস সৃষ্টির জন্য অর্ধশত সশস্ত্র ক্যাডার তৈরি করে বিভিন্ন বস্তি, মার্কেট, দোকান ও বাসস্ট্যান্ড থেকে নিয়মিত চাঁদা তুলেছেন ইলিয়াস মোল্লা। তাঁর কাছে অসহায় ছিলেন আওয়ামী লীগের স্থানীয় নেতা-কর্মীরাও। জমি দখলের জন্য তাঁর নিজের একটি বাহিনী রয়েছে।
গত ৫ আগস্ট আওয়ামী লীগ সরকারের পতনের পর আওয়ামী লীগের বেশির ভাগ নেতা-কর্মী পলাতক। মিরপুরে ইলিয়াস মোল্লার দখলবাজি ও চাঁদাবাজির বিষয়ে ঢাকা মহানগর উত্তর আওয়ামী লীগের সভাপতি বজলুর রহমানের সঙ্গে যোগাযোগ করা হলে তাঁর মুঠোফোন বন্ধ পাওয়া যায়।মিরপুর, পল্লবী ও রূপনগর এলাকার একাধিক বাসিন্দার সঙ্গে আলাপকালে তাঁরাপ্রথম আলোকে বলেন, এলাকায় প্রচার আছে ঢাকা বিশ্ববিদ্যালয়ে বৈষম্যবিরোধী ছাত্র আন্দোলনে শিক্ষার্থীদের ওপর হামলা চালানোর জন্য দেশীয় অস্ত্রসহ পল্লবী থেকে কয়েক ট্রাক উচ্ছৃঙ্খল কর্মী পাঠিয়েছিলেন ইলিয়াস মোল্লা। তাঁরা পিটিয়ে শিক্ষার্থীদের রক্তাক্ত করেছিলেন।গত ৫ আগস্ট থেকে ইলিয়াস মোল্লা পলাতক। তাঁর দখলদারির তথ্য সংগ্রহ করতে গিয়ে মিরপুর ১২ নম্বরে তাঁর বাড়িতে গেলে ফটক বন্ধ পাওয়া যায়। তাঁর মুঠোফোনও বন্ধ। আশপাশের বাসিন্দারা জানান, ৫ আগস্টের পর ওই বাড়িতে আর কাউকে দেখা যায়নি।ইলিয়াস মোল্লার দখলবাজির বিষয়ে জানতে চাইলে পুলিশের মিরপুর বিভাগের উপকমিশনার মাকছেদুর রহমানপ্রথম আলোকে বলেন, ‘কে জমি দখল করল, আর না করল, তা আমার দেখার বিষয় নয়। সরকার বা আদালত আমাকে নির্দেশ দিলে আমি উচ্ছেদ অভিযান চালাব।’
স্থানীয় বাসিন্দারা জানিয়েছেন, এলাকায় ত্রাস সৃষ্টির জন্য অর্ধশত সশস্ত্র ক্যাডার তৈরি করে বিভিন্ন বস্তি, মার্কেট, দোকান ও বাসস্ট্যান্ড থেকে নিয়মিত চাঁদা তুলেছেন ইলিয়াস মোল্লা। তাঁর কাছে অসহায় ছিলেন আওয়ামী লীগের স্থানীয় নেতা-কর্মীরাও। জমি দখলের জন্য তাঁর নিজের একটি বাহিনী রয়েছে।
আছে হত্যার অভিযোগও২০১৪ সালের ১৪ জুন ভোরে রাজধানীর কালশীতে অগ্নিসংযোগ করে এক পরিবারের ৯ জনকে ও গুলিতে আরেকজনকে হত্যা করা হয়। কুর্মিটোলা বিহারি ক্যাম্পের বাসিন্দাদের উচ্ছেদ করে ওই জমি দখল করার জন্যই ঢাকা-১৬ আসনের সরকারদলীয় তৎকালীন সংসদ সদস্য ইলিয়াস মোল্লার মদদে ওই হামলা হয়েছে বলে তখন অভিযোগ করেছিলেন স্বজনহারা ও বিহারি ক্যাম্পের বাসিন্দারা। আর হামলার নেতৃত্ব দেন পল্লবী থানা যুবলীগের তৎকালীন সাধারণ সম্পাদক জুয়েল রানা।আগুনে পুড়ে কুর্মিটোলা বিহারি ক্যাম্পের বাসিন্দা মো. ইয়াছিনের স্ত্রী, সন্তান–নাতিসহ ৯ জন মারা যান। ঘটনার সময় ইয়াছিন বাসার বাইরে ছিলেন। আর বাসায় থাকলেও সেদিন বেড়া কেটে বেরিয়ে যেতে সক্ষম হয়েছিল ইয়াছিনের কিশোরী মেয়ে ফারজানা। ইয়াছিন পরে পল্লবীতে বাসের চাপায় মারা যান। তখন কুর্মিটোলা বিহারি ক্যাম্পের বাসিন্দাদের পক্ষ থেকে পল্লবী থানায় করা মামলায় বলা হয়েছিল পরিবারের সদস্যদের বিচারের জন্য দ্বারে দ্বারে ঘোরায় পরিকল্পিতভাবে ইয়াছিনকে বাসচাপা দিয়ে মেরে ফেলা হয়েছে।স্ট্যান্ড্রেড পাকিস্তানিজ জেনারেল রিপ্যাট্রেয়েশন কমিটি (এসপিজিআরসি) কুর্মিটোলা ক্যাম্পের চেয়ারম্যান জালালউদ্দিন ভূঁইয়াপ্রথম আলোকে বলেন, মর্মান্তিক সেই ঘটনার পরদিন ২০১৪ সালের ১৫ জুন কুর্মিটোলা ক্যাম্পের বাসিন্দারা ইলিয়াস মোল্লার ফাঁসির দাবিতে কালশী সড়ক অবরোধ করে বিক্ষোভ করেছেন। তখন তাঁরা তাঁর কুশপুত্তলিকাও পুড়িয়েছিলেন।",Crime,Prothom Alo
সিরিয়ায় ইরানের দূতাবাসে বিদ্রোহীদের হামলা,https://www.prothomalo.com/world/middle-east/is0bgh1x65,৪ ঘণ্টা আগে,"সিরিয়ার রাজধানী দামেস্কে অবস্থিত ইরানের দূতাবাসে আজ রোববার হামলা হয়েছে। বিদ্রোহীদের হাতে দেশটির প্রেসিডেন্ট বাশার আল-আসাদের পতনের পর এ হামলার ঘটনা ঘটে। তবে হামলার আগেই কূটনীতিকদের সরিয়ে নেওয়া হয়েছিল বলে ইরানের রাষ্ট্রায়ত্ত টেলিভিশন জানিয়েছে।সৌদি আরবের রাষ্ট্র পরিচালিত টেলিভিশন চ্যানেল আল–অ্যারাবিয়া থেকে নেওয়া ভিডিও (ফুটেজ) সম্প্রচার করে ইরানের রাষ্ট্রায়ত্ত টেলিভিশনে বলা হয়েছে, ‘অজ্ঞাতপরিচয় ব্যক্তিরা ইরানের দূতাবাসে হামলা চালিয়েছে। বিভিন্ন নেটওয়ার্কে প্রচারিত ছবিতে আপনারা সেটি দেখেছেন।’
ইরানের পররাষ্ট্র মন্ত্রণালয়ের মুখপাত্র ইসমাইল বাকাইকে উদ্ধৃত করে তেহরান টাইমসের অনলাইন প্রতিবেদনে বলা হয়েছে, হামলা চালানোর আগে কূটনীতিকেরা দূতাবাস ত্যাগ করেন। তাঁরা নিরাপদে ছিলেন।এএফপির একজন ফটোগ্রাফার ঘটনাস্থল থেকে জানান, অভিজাত মাজেহ এলাকায় ইরান দূতাবাস ভবনের মেঝেতে ভাঙা কাচ ও আসবাবপত্র পড়ে আছে। লোকজন সেখানকার জিনিসপত্র লুট করে ট্রাকে জড়ো করছিল। বিভিন্ন কক্ষের ফাইল ক্যাবিনেট ও ড্রয়ারগুলো খোলা পড়ে ছিল। চারপাশে ছড়িয়ে–ছিটিয়ে ছিল কাগজপত্র, ফাইলসহ নানা জিনিস। আরেকটি কক্ষে ইসলামি প্রজাতন্ত্রের প্রতিষ্ঠাতা আয়াতুল্লাহ রুহুল্লাহ খোমেনি এবং বর্তমান সর্বোচ্চ নেতা আয়াতুল্লা আলী খামেনির ছবির পোস্টার ভাঙা অবস্থায় থাকতে দেখা যায়। এমনকি লেবাননের হিজবুল্লাহর সাবেক প্রধান হাসান নসরুল্লাহর বাঁধানো ছবিও ভাঙা অবস্থায় মেঝেতে পড়ে ছিল।
তেহরান টাইমসের প্রতিবেদনে দূতাবাসে হামলার সঙ্গে বিদ্রোহী শক্তিগুলো জড়িত বলে অভিযোগ করা হয়েছে। তবে সংবাদমাধ্যমটির এ দাবি তাৎক্ষণিক আলাদাভাবে যাচাই করা যায়নি।এদিকে ইরান বাশারের পতন নিয়ে এখনো মন্তব্য করেনি।
আরও পড়ুনস্বৈরশাসক বাশার আল-আসাদের পতন: এখন পর্যন্ত কী কী ঘটল৬ ঘণ্টা আগে
গত শনিবার ইরানের পররাষ্ট্রমন্ত্রী আব্বাস আরাগচি ‘সিরিয়া সরকার এবং ন্যায্য বিরোধী গোষ্ঠীগুলোর’ প্রতি আলোচনা শুরুর আহ্বান জানিয়েছিলেন। এ সময় বিদ্রোহীরা দ্রুতগতিতে অগ্রসর হচ্ছিলেন। তবে তখনো তাঁরা রাজধানী দামেস্ক দখল করতে পারেননি।ইরানের পররাষ্ট্রমন্ত্রীর এ আহ্বান সিরিয়ার বিদ্রোহী গোষ্ঠীগুলোর প্রতি তেহরানের সুর নরম হওয়ার ইঙ্গিত দেয়। কারণ, এর আগে তেহরান বিদ্রোহীদের ‘সন্ত্রাসী’ বলত।
আরও পড়ুনসিরিয়ায় ভেঙে ফেলা হচ্ছে পালিয়ে যাওয়া আসাদের বাবার ভাস্কর্য৮ ঘণ্টা আগে",World,Prothom Alo
প্রেসিডেন্ট বাশার পদত্যাগ করে দেশ ছেড়েছেন: রাশিয়া,https://www.prothomalo.com/world/4eoxzoh561,৪ ঘণ্টা আগে,"সিরিয়ার প্রেসিডেন্ট বাশার আল–আসাদ পদত্যাগ করে দেশ ছেড়েছেন। এর আগে তিনি বিদ্রোহী গোষ্ঠীগুলোর কয়েকজন নেতার সঙ্গে আলোচনা করে শান্তিপূর্ণভাবে ক্ষমতা হস্তান্তরের ব্যাপারে একমত হন।বাশার আল–আসাদের অন্যতম মিত্র রাশিয়ার পররাষ্ট্র মন্ত্রণালয় আজ রোববার এক বিবৃতিতে এ কথা জানিয়েছে। তবে বাশার কোন দেশে গেছেন বা কোথায় অবস্থান করছেন, সে বিষয়ে বিবৃতিতে কিছু উল্লেখ করা হয়নি। বাশারের দেশ ছাড়ার বিষয়ে আলোচনায়ও রাশিয়া যুক্ত ছিল না।
রাশিয়া বিবৃতিতে বলছে, দেশ ছাড়ার আগে বাশার আল–আসাদ বিদ্রোহী গোষ্ঠীগুলোর নেতাদের সঙ্গে বৈঠক করেন। ওই বৈঠকে আলোচনার ভিত্তিতে তিনি প্রেসিডেন্ট পদ থেকে পদত্যাগ করে সিরিয়া ছাড়তে সম্মত হন। তিনি বৈঠকে শান্তিপূর্ণভাবে ক্ষমতা হস্তান্তরের দিকনির্দেশনাও দিয়েছেন।
সিরিয়ার চলমান পরিস্থিতিতে গভীর উদ্বেগ প্রকাশ করে সব পক্ষকে সহিংসতা থেকে বিরত হওয়ার আহ্বান জানানো হয়েছে বিবৃতিতে। এতে বলা হয়, ‘আমরা সংশ্লিষ্ট সব পক্ষকে সহিংসতা থেকে বিরত থেকে রাজনৈতিক প্রক্রিয়ার মাধ্যমে সব সমস্যা সমাধানের আহ্বান জানাই। এই প্রক্রিয়ায় সিরিয়ার সব বিরোধী পক্ষের সঙ্গে যোগাযোগ রাখছে রাশিয়া।’
আরও পড়ুনস্বৈরশাসক বাশার আল-আসাদের পতন: এখন পর্যন্ত কী কী ঘটল৬ ঘণ্টা আগে
বিবৃতিতে আরও বলা হয়, সিরিয়ার রাশিয়ার সামরিক ঘাঁটিগুলো সর্বোচ্চ সতর্কতায় রাখা হয়েছে। তবে এই মুহূর্তে ঘাঁটিগুলোর জন্য মারাত্মক হুমকি নেই।এর আগে আজ সকালে সিরিয়ার বিদ্রোহী যোদ্ধারা রাজধানী দামেস্কে ঢুকে পড়ে। সিরিয়ার জ্যেষ্ঠ দুজন সরকারি কর্মকর্তার বরাত দিয়ে রয়টার্স জানায়, বাশার আল–আসাদ একটি উড়োজাহাজে চড়ে দেশ ছেড়েছেন। তবে তাঁর গন্তব্য জানা যায়নি।
আরও পড়ুনবাশার আল-আসাদের পতনের লড়াইয়ে নেতৃত্ব দেওয়া কে এই জোলানি৮ ঘণ্টা আগে",World,Prothom Alo
স্বৈরশাসক বাশার আল-আসাদের পতন: এখন পর্যন্ত কী কী ঘটল,https://www.prothomalo.com/world/middle-east/tarlgv8aj9,৬ ঘণ্টা আগে,"সিরিয়ার প্রেসিডেন্ট বাশার আল-আসাদ দেশ ছেড়ে পালিয়ে গেছেন। বিদ্রোহী যোদ্ধাদের রাজধানী দামেস্ক দখলের মুখে আজ রোববার সকালে ব্যক্তিগত উড়োজাহাজে দেশ ছাড়েন তিনি।বাশার আল-আসাদ টানা ২৪ বছর ক্ষমতায় ছিলেন। এর আগে তাঁর বাবা হাফিজ আল-আসাদ টানা ২৯ বছর সিরিয়া শাসন করেন। বাশার আল-আসাদের পালানোর মধ্য দিয়ে সিরিয়ায় ৫৩ বছরের আল-আসাদ পরিবারের শাসনের অবসান হলো।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে
এর আগে গত কয়েক দিনে আলেপ্পো, হোমসসহ সিরিয়ার বেশ কয়েকটি গুরুত্বপূর্ণ শহরের নিয়ন্ত্রণ নেন বিদ্রোহীরা। তাঁরা ধীরে ধীরে দামেস্কের দিকে এগোতে থাকেন। গত রাতে দামেস্কের উপকণ্ঠে পৌঁছে যান বিদ্রোহীরা। আর আজ সকালে তাঁরা দামেস্কে ঢুকে পড়েন।বাশার আল-আসাদের বিদেশে পালিয়ে যাওয়ার পর বিদ্রোহীরা দামেস্ককে, সিরিয়াকে ‘মুক্ত’ বলে আনুষ্ঠানিক ঘোষণা দেন।একনজরে দেখে নেওয়া যাক, স্বৈরশাসক বাশার আল-আসাদের পতন ঘিরে সিরিয়ায় এখন পর্যন্ত যা যা ঘটল—
১.সিরিয়ার প্রেসিডেন্ট বাশার আল-আসাদ রাজধানী দামেস্ক ছেড়েছেন বলে আজ জানায় বিবিসি। রোববার সকালে বার্তা সংস্থা রয়টার্সের বরাতে বিবিসির সরাসরি সম্প্রচারে (লাইভ) বলা হয়, বাশার আল-আসাদ দামেস্ক ছাড়লেও কোথায় গেছেন, তা তাৎক্ষণিকভাবে জানা যায়নি।এ বিষয়ে লন্ডনভিত্তিক পর্যবেক্ষক সংস্থা সিরিয়ান অবজারভেটরি ফর হিউম্যান রাইটস বলেছে, দামেস্ক আন্তর্জাতিক বিমানবন্দর থেকে একটি ব্যক্তিগত উড়োজাহাজ ছেড়ে গেছে। সেটায় বাশার আল-আসাদ থাকতে পারেন। উড়োজাহাজটি উড্ডয়নের পর বিমানবন্দর থেকে সরকারি সেনাদের সরিয়ে নেওয়া হয়।
আরও পড়ুনসিরিয়ায় ভেঙে ফেলা হচ্ছে পালিয়ে যাওয়া আসাদের বাবার ভাস্কর্য৮ ঘণ্টা আগে
২.এর আগেই সিরিয়ার তৃতীয় বৃহত্তম শহর হোমসের নিয়ন্ত্রণ নেন বিদ্রোহীরা। বিদ্রোহী কমান্ডার হাসান আবদুল ঘানি সামাজিক যোগাযোগমাধ্যম এক্সে দেওয়া পোস্টে বলেন, হোমস শহর ‘পূর্ণাঙ্গ স্বাধীন’ করা হয়েছে।৩.আজ সকালে দামেস্কে গোলাগুলির শব্দ শোনা যায়। একজন বাসিন্দা সিএনএনকে বলেন, তিনি গোলাগুলির শব্দ শুনেছেন। দামেস্কের বারজেহ এলাকায় বিদ্রোহী যোদ্ধারা ঢুকে পড়েছেন। সেখানে লড়াই চলছে। দামেস্কে এখন বিদ্যুৎ-সংযোগ বন্ধ রয়েছে। ইন্টারনেটের গতি খুবই শ্লথ। লোকজন ঘরের বাইরে খুব একটা বের হচ্ছেন না।দামেস্কের দুজন বাসিন্দার সঙ্গে কথা বলেছে রয়টার্স। তাঁরাও গোলাগুলির শব্দ শোনার কথা বলেছেন। তবে গুলির শব্দ কোথায় থেকে আসছে, তা তাৎক্ষণিকভাবে নিশ্চিত হওয়া যায়নি।
৪.এরপর দামেস্কের কুখ্যাত সেদনায়া কারাগারে প্রবেশ করেন বিদ্রোহীরা। তাঁরা কারাগারের ফটক খুলে দেন। বিদ্রোহীদের পক্ষ থেকে টেলিগ্রামে সেদনায়া কারাগারে অত্যাচারের অধ্যায়ের সমাপ্তি ঘোষণা করা হয়েছে। বিদ্রোহী কমান্ডার হাসান আবদুল ঘানি এক্সে দেওয়া পোস্টে বলেন, কারাগার থেকে সাড়ে তিন হাজারের বেশি বন্দীকে মুক্তি দেওয়া হয়েছে।
আরও পড়ুনবাশারের ক্যানসারে আক্রান্ত স্ত্রী আর সন্তানেরা এখন কোথায়৮ ঘণ্টা আগে
৫.বাশার আল-আসাদ দেশ থেকে পালানোর পর একটি ঘোষণা দেয় বিদ্রোহী গোষ্ঠী হায়াত তাহরির আল-শাম (এইচটিএস)। বিবৃতিতে বলা হয়, সিরিয়া এখন মুক্ত। জালিম শাসক বাশার আল-আসাদের হাত থেকে সিরিয়াকে মুক্ত করা হয়েছে।
আরও পড়ুনদামেস্ক থেকে ছেড়ে যাওয়া শেষ উড়োজাহাজটির কী হলো১০ ঘণ্টা আগে
৬.দামেস্কেই আছেন বাশার আল-আসাদ সরকারের প্রধানমন্ত্রী মোহাম্মদ ঘাজি আল-জালালি। এখন বিদ্রোহী নিয়ন্ত্রিত সিরিয়ার প্রশাসন থাকবে তাঁর হাতে। আল-জালালি বলেছেন, ‘আমরা বিদ্রোহীদের দিকে হাত বাড়িয়ে দিচ্ছি। তারাও হাত বাড়িয়েছে। দৃঢ়ভাবে বলেছি যে তারা এই দেশের কারও ক্ষতি করবে না।’
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে
বিদ্রোহী গোষ্ঠী এইচটিএসের প্রধান আবু মোহাম্মদ আল-জোলানি এক বিবৃতিতে বলেন, দামেস্কে অবস্থানরত সব বিরোধী বাহিনীকে সরকারি প্রতিষ্ঠান দখল করতে নিষেধ করা হয়েছে। আনুষ্ঠানিকভাবে ক্ষমতা হস্তান্তরের আগপর্যন্ত এসব সরকারি প্রতিষ্ঠান আল-জালালির তত্ত্বাবধানেই থাকবে।
৭.সিরিয়ার বিদ্রোহীরা যখন দামেস্কে প্রবেশ করেন, সে সময় দামেস্ক বিমানবন্দর থেকে একটি ইলিউশিন ৭৫ উড়োজাহাজ আকাশে উড়াল দেয়। ‘সিরিয়ান এয়ার ৯২১৮ ফ্লাইটটি’ দামেস্ক থেকে উড়াল দেওয়া সবশেষ ফ্লাইট বলে জানিয়েছে ফ্লাইটরাডার ২৪।
আরও পড়ুনবাশার আল-আসাদের পতনের লড়াইয়ে নেতৃত্ব দেওয়া কে এই জোলানি৮ ঘণ্টা আগে
ফ্লাইটরাডার ২৪-এর তথ্যানুযায়ী, দামেস্ক থেকে ছাড়া ইলিউশিন ৭৫ উড়োজাহাজটি প্রথমে সিরিয়ার উপকূলীয় অঞ্চলের দিকে উড়ে যায়। কিন্তু সেখান থেকে পরে ঘুরে (ইউটার্ন) উড়ে যেতে শুরু করে। কয়েক মিনিট পর সেটি অদৃশ্য হয়ে যায়। অদৃশ্য হওয়ার সময় উড়োজাহাজটি হোমসের ওপর ছিল। তবে উড়োজাহাজটিতে বাশার আল-আসাদ ছিলেন কি না, তা নিশ্চিত হতে পারেনি রয়টার্স
৮.ওয়াল স্ট্রিট জার্নাল জানিয়েছে, বাশার আল-আসাদের ব্রিটিশ-সিরীয় স্ত্রী আসমা আসাদ এবং তাঁদের তিন সন্তান আগেই সিরিয়া ছেড়েছেন। সন্তানদের নিয়ে আসমা গত নভেম্বরের শেষের দিকে রাশিয়ায় চলে যান। সিরিয়ার প্রেসিডেন্ট দপ্তরের বরাতে গত মে মাসে রয়টার্স এক প্রতিবেদনে জানিয়েছিল, ৪৮ বছর বয়সী আসমার লিউকেমিয়া (রক্ত বা অস্থিমজ্জার ক্যানসার) শনাক্ত হয়েছে। এ কারণে তিনি জনসমক্ষে কোনো অনুষ্ঠানে অংশ নেওয়া থেকে বিরত ছিলেন।
৯.গতকাল শনিবার দামেস্ক থেকে ১০ কিলোমিটার দূরে জেরমানা শহরতলির কেন্দ্রে থাকা বাশার আল-আসাদের বাবা হাফিজ আল-আসাদের একটি ভাস্কর্য ভেঙে ফেলেন বিক্ষুব্ধ জনতা। ভাস্কর্য ভেঙে ফেলা বিক্ষোভকারীদের বেশির ভাগই আরেক শহরতলি দ্রুজের বাসিন্দা। তাঁরা সে সময় ফাঁকা গুলি ছোড়েন।আজ বিদ্রোহীরা দামেস্কে প্রবেশ করেন। পরে জনতা দামেস্কে হাফিজের আরেকটি ভাস্কর্য ভেঙে ফেলেন। এই ভাস্কর্য ভেঙে ফেলার ছবি প্রকাশ করেছে বার্তা সংস্থা এএফপি।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে
আরও পড়ুনছবিতে স্বৈরশাসক আসাদের পলায়নে সিরিয়াবাসীর উল্লাস৮ ঘণ্টা আগে",World,Prothom Alo
"দক্ষিণ কোরিয়ায় প্রেসিডেন্টের বিরুদ্ধে ফৌজদারি তদন্তের ঘোষণা, সাবেক প্রতিরক্ষামন্ত্রী গ্রেপ্তার",https://www.prothomalo.com/world/asia/7ivcajrvbx,৬ ঘণ্টা আগে,"দক্ষিণ কোরিয়ায় নেতৃত্বের সংকট আরও ঘনীভূত হয়েছে। আজ রোববার কৌঁসুলিরা জানিয়েছেন, গত সপ্তাহে দেশে সামরিক আইন জারি করাকে কেন্দ্র করে প্রেসিডেন্ট ইউন সুক–ইওলের বিরুদ্ধে একটি ফৌজদারি তদন্ত শুরু করতে যাচ্ছেন তাঁরা। এরই মধ্যে, তাঁর সাবেক প্রতিরক্ষামন্ত্রীকে গ্রেপ্তার করা হয়েছে।সামরিক আইন জারি এবং জনগণের চাপের মুখে কয়েক ঘণ্টার মধ্যে তা প্রত্যাহার করার পর প্রেসিডেন্ট ইউনের অভিশংসনের দাবিতে রাস্তায় নেমে আসে মানুষ। তবে গতকাল শনিবার বিরোধী দল নিয়ন্ত্রিত পার্লামেন্টে হওয়া এ–সংক্রান্ত ভোটে উতরে গেছেন তিনি। গত মঙ্গলবার দেশজুড়ে ওই সামরিক আইন জারি করেছিলেন ইউন।
অভিশংসিত হওয়া থেকে রক্ষা পেলেও প্রেসিডেন্ট ইউনের নিজ দলের নেতা বলেছেন, পদত্যাগ করার আগে তাঁকে তাঁর কাজ থেকে সত্যিকার অর্থেই দূরে রাখা হবে।
অভিশংসিত হওয়া থেকে রক্ষা পেলেও প্রেসিডেন্ট ইউনের নিজ দলের নেতা বলেছেন, পদত্যাগ করার আগে তাঁকে তাঁর কাজ থেকে সত্যিকার অর্থেই দূরে রাখা হবে।প্রেসিডেন্টকে তাঁর দায়িত্ব পালন থেকে সরিয়ে রাখার এ প্রস্তাবে তাঁরই নিয়োগ করা প্রধানমন্ত্রী আজ দৃশ্যত মৌন সমর্থন জানিয়েছেন। তবে বিরোধীদলীয় আইনপ্রণেতারা এ পদক্ষেপের নিন্দা জানিয়েছেন। তাঁরা বলছেন, পদত্যাগ বা অভিশংসন ছাড়াই কর্তৃত্বের এমন রদবদল অসাংবিধানিকভাবে ক্ষমতা কুক্ষিগত করার আরেক অপচেষ্টা।
আরও পড়ুনদক্ষিণ কোরিয়ার প্রেসিডেন্টকে অভিশংসনের প্রস্তাব ব্যর্থ০৭ ডিসেম্বর ২০২৪
প্রেসিডেন্ট ইউনকে অভিশংসিত করার দাবিতে আজও পার্লামেন্টের সামনে বিক্ষোভ করছেন হাজার হাজার মানুষ। সেই সঙ্গে তাঁকে গ্রেপ্তার করা এবং তাঁর দলকে ভেঙে দেওয়ার দাবি জানাচ্ছেন তাঁরা।ইউনের সামরিক আইন জারির ঘোষণায় এশিয়ার চতুর্থ বৃহত্তম অর্থনীতি ও যুক্তরাষ্ট্রের অন্যতম গুরুত্বপূর্ণ মিত্রদেশটি কয়েক দশকের মধ্যে সবচেয়ে বড় রাজনৈতিক সংকটে পড়ে। হুমকিতে পড়ে দেশটির গণতান্ত্রিক ব্যবস্থার সাফল্যের কাহিনিও।
আরও পড়ুনসামরিক আইন জারির জন্য ক্ষমা চাইলেন দক্ষিণ কোরিয়ার প্রেসিডেন্ট০৭ ডিসেম্বর ২০২৪
আজ প্রধানমন্ত্রীকে সঙ্গে নিয়ে এক সংবাদ সম্মেলনে ইউনের নিজ দল পিপল পাওয়ার পার্টির নেতা হ্যান ডং–হুন বলেন, আগাম পদত্যাগ না করা পর্যন্ত প্রেসিডেন্ট পররাষ্ট্রবিষয়ক ও অন্যান্য রাষ্ট্রীয় দায়িত্বে যুক্ত হবেন না।
প্রেসিডেন্টকে তাঁর দায়িত্বপালন থেকে সরিয়ে রাখার প্রস্তাবে তাঁরই নিয়োগ করা প্রধানমন্ত্রী আজ রোববার মৌন সমর্থন জানিয়েছেন। তবে বিরোধীদলীয় আইনপ্রণেতারা এ পদক্ষেপের নিন্দা জানিয়েছেন। তাঁরা বলছেন, পদত্যাগ বা অভিশংসন ছাড়াই কর্তৃত্বের এমন রদবদল অসাংবিধানিকভাবে ক্ষমতা কুক্ষিগত করার আরেক অপচেষ্টা।
এর প্রতিক্রিয়ায় পার্লামেন্ট ন্যাশনাল অ্যাসেম্বলির স্পিকার উ ওন–শিক বলেছেন, প্রেসিডেন্টকে অভিশংসিত না করে এভাবে তাঁর কর্তৃত্ব প্রধানমন্ত্রী বা ক্ষমতাসীন দলের কাছে হস্তান্তর করা অসাংবিধানিক। প্রেসিডেন্টের ক্ষমতা দ্রুত স্থগিত করার উপায় বের করতে বিরোধী সব দলের সমন্বয়ে একটি বৈঠক আয়োজনের প্রস্তাব দেন তিনি।
এদিকে দক্ষিণ কোরিয়ার সরকারি ইয়োনহাপ বার্তা সংস্থা বলেছে, প্রেসিডেন্ট ইউনকে একটি ফৌজদারি তদন্তপ্রক্রিয়ার আওতায় এনেছেন কৌঁসুলিরা।তবে এ খবরের বিষয়ে তাৎক্ষণিকভাবে কৌঁসুলিদের কাছ থেকে কোনো মন্তব্য পাওয়া যায়নি। এর আগে ইউন, তাঁর সাবেক প্রতিরক্ষামন্ত্রী কিম ইয়ং–হিয়ুন ও সেনা কমান্ডার পার্ক অ্যান–সুর বিরুদ্ধে বিদ্রোহের একটি অভিযোগ দাখিল করে ছোট তিনটি বিরোধী দল। এ অভিযোগ প্রমাণিত হলে মৃত্যুদণ্ড বা যাবজ্জীবন কারাদণ্ডের বিধান রয়েছে।ওদিকে, কৌঁসুলিদের বিশেষ তদন্ত দল আজ সাবেক প্রতিরক্ষামন্ত্রী কিম ইয়ংকে গ্রেপ্তার এবং তাঁর মুঠোফোন জব্দ করেছে বলে এক সংক্ষিপ্ত বিবৃতিতে জানিয়েছে।
আরও পড়ুনপ্রেসিডেন্টের অভিশংসন চায় না ক্ষমতাসীন দল, অনড় বিরোধীরা০৫ ডিসেম্বর ২০২৪",World,Prothom Alo
বিচিত্রবিচ্ছেদের ৫০ বছর পর আবার একসঙ্গে দুজন,https://www.prothomalo.com/world/usa/kob0qyni5m,৮ ঘণ্টা আগে,"প্রেমে মজেছেন যুক্তরাষ্ট্রের পেনসিলভানিয়ার বাসিন্দা রবার্ট ওয়েনরিচ। আচরণ করছেন কিশোর প্রেমিকের মতো। সব কাজ করছেন প্রেমিকা ফে গ্যাবলকে সঙ্গে নিয়ে। নিজেদের বিয়ের আয়োজন কেমন হবে, তা নিয়ে নানা পরিকল্পনা সাজাচ্ছেন।প্রেমিকাকে নিয়ে কিশোরদের মতো আচরণ করলেও ওয়েনরিচ কিন্তু বয়সে মোটেও কিশোর নন। এ বছর ফেব্রুয়ারিতে তিনি ৯৪ বছরে পা রেখেছেন। আর যে প্রেমিকাকে নিয়ে তাঁর এত আহ্লাদ, তিনিও সদ্য পরিচিত কেউ নন, তাঁর প্রথম স্ত্রী। প্রায় ৫০ বছর আগে এ দম্পতির বিবাহবিচ্ছেদ হয়ে যায়।গ্যাবলের বড় ভাইয়ের প্রিয় বন্ধু ছিলেন ওয়েনরিচ। সেই সূত্রেই গ্যাবলদের বাড়িতে তাঁর যাতায়াত ছিল। সে সময় গ্যাবলের পরিবারকে ওয়েনরিচ বলেছিলেন, একদিন তিনি গ্যাবলকে বিয়ে করবেন।
ওয়েনরিচ কথা রাখেন। ১৯৫১ সালের নভেম্বরে ওয়েনরিচ-গ্যাবলের বিয়ে হয়। এ দম্পতির চারটি সন্তান রয়েছে। ১৯৭৫ সালে তাঁদের বিচ্ছেদ হয়ে যায়। কী কারণে বিচ্ছেদের পথে হেঁটেছিলেন, তা নিয়ে এখন আর কথা বলতে চান না গ্যাবল-ওয়েনরিচ কেউই।বিচ্ছেদের পর দুজনই আবার বিয়ে করেন। নিজ নিজ স্বামী ও স্ত্রীর সঙ্গে সংসার করেন। সে ঘরে তাঁদের সন্তান হয়। তবে দুজনেরই নতুন সঙ্গীরা মারা গেছেন।স্বজনেরা অবশ্য জানিয়েছেন, বিচ্ছেদ হয়ে গেলেও গ্যাবল ও ওয়েনরিচের পরস্পরের সঙ্গে যোগাযোগ ছিল, সুসম্পর্ক ছিল।
ওয়েনরিচ ও গ্যাবলের ছোট মেয়ে ক্যারল স্মিথ বলেন, ‘তাদের দেখে মনে হচ্ছে দুই কিশোর-কিশোরী প্রেমে পড়েছে। তাঁরা সবকিছু একসঙ্গে করছেন।’সাবেক স্ত্রী ও হবু বধূ গ্যাবল সম্পর্কে ওয়েনরিচ বলেন, ‘সে আমার প্রথম প্রেম। আমি কখনো ভাবিনি, তাকে আবার ফিরে পাব। এবং এখন আমি পেয়েছি। আমি একটুও সময় নষ্ট করতে চাই না।’গ্যাবলের বয়স এখন ৮৯ বছর। তাঁদের ১৪ নাতি–নাতনি এবং সেই নাতি–নাতনিদের ১৪ ছেলেমেয়ে রয়েছে। পেনসিলভানিয়ার ডেনবারে আজ রোববার তাঁদের বিয়ে।",World,Prothom Alo
সিরিয়ায় ভেঙে ফেলা হচ্ছে পালিয়ে যাওয়া আসাদের বাবার ভাস্কর্য,https://www.prothomalo.com/world/middle-east/s01jyi7efy,৮ ঘণ্টা আগে,"রাজধানী দামেস্কে প্রবেশ করেছেন সিরিয়ার বিদ্রোহীরা। পালিয়ে গেছেন প্রেসিডেন্ট বাশার আল-আসাদ। ভেঙে ফেলা হচ্ছে আসাদের বাবা সিরিয়ার সাবেক প্রেসিডেন্ট হাফিজ আল-আসাদের ভাস্কর্য।১৯৭১ থেকে ২০০০ সাল পর্যন্ত সিরিয়ার প্রেসিডেন্ট ছিলেন হাফিজ আল-আসাদ। ২০০০ সালে তাঁর মৃত্যু হয়। ওই বছরই সিরিয়ার ক্ষমতায় অধিষ্ঠিত হন তাঁর ছেলে বাশার আল-আসাদ। টানা দুই যুগ ধরে (২৪ বছর) তিনি সিরিয়া শাসন করেন।তাঁর আমলেই ২০১১ সালে সিরিয়ায় ভয়াবহ গৃহযুদ্ধ ছড়িয়ে পড়ে। মিত্র রাশিয়া ও ইরানের সহায়তায় কয়েক বছর রক্তক্ষয়ী যুদ্ধের পর বিদ্রোহীদের দমন করতে সক্ষম হন বাশার আল-আসাদ। যদিও আনুষ্ঠানিক কোনো যুদ্ধবিরতি হয়নি।
আরও পড়ুনদামেস্ক থেকে ছেড়ে যাওয়া শেষ উড়োজাহাজটির কী হলো১০ ঘণ্টা আগে
কয়েক বছর পর গত ২৭ নভেম্বর আসাদ বাহিনীর ওপর অতর্কিত হামলা শুরু করেন সিরিয়ার বিদ্রোহীরা। হায়াত তাহরির আল-শামের (এইচটিএস) নেতৃত্বে বিদ্রোহী গোষ্ঠীর এবারের আক্রমণের গতি এতটাই দ্রুত ছিল যে সরকারি বাহিনী তাদের সামনে কোনো ধরনের প্রতিরোধ গড়ে তুলতে পারেনি।
অভিযান শুরুর মাত্র ১২ দিনের মাথায় আজ রোববার তাঁরা রাজধানী দামেস্কে প্রবেশ করেন। গতকাল শনিবার দামেস্ক থেকে ১০ কিলোমিটার দূরে জেরমানা শহরতলির কেন্দ্রে থাকা হাফিজ আল-আসাদের একটি ভাস্কর্য ভেঙে ফেলেন বিক্ষুব্ধ জনতা।ভাস্কর্য ভেঙে ফেলা বিক্ষোভকারীদের বেশির ভাগই আরেক শহরতলি দ্রুজের বাসিন্দা। তাঁরা সে সময় ফাঁকা গুলি ছোড়েন ও আসাদের পতন দাবি করেন।
আজ বিদ্রোহীরা দামেস্কে প্রবেশ করেন। পরে জনতা দামেস্কে হাফিজের আরেকটি ভাস্কর্য ভেঙে ফেলে। এএফপি ওই ভাস্কর্য ভেঙে ফেলার ছবি প্রকাশ করেছে।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে",World,Prothom Alo
বাশারের ক্যানসারে আক্রান্ত স্ত্রী আর সন্তানেরা এখন কোথায়,https://www.prothomalo.com/world/middle-east/q0krqgwu0k,৮ ঘণ্টা আগে,"বিদ্রোহী যোদ্ধাদের রাজধানী দামেস্কে প্রবেশের আগমুহূর্তে দেশ ছেড়ে পালিয়েছেন সিরিয়ার প্রেসিডেন্ট বাশার আল-আসাদ। এর মধ্য দিয়ে দেশটিতে আসাদ পরিবারের ৫৩ বছরের শাসনামলের অবসান হয়েছে। সংকটময় এ পরিস্থিতিতে বাশারের ক্যানসারে আক্রান্ত স্ত্রী ও সন্তানেরা এখন কোথায়, এ কৌতূহল অনেকের মনেই।আজ রোববার সকালে দামেস্কে ঢুকে পড়েন বিদ্রোহীরা। এর আগে বাশার আল-আসাদ দামেস্ক ছাড়েন। বার্তা সংস্থা রয়টার্সের বরাতে বিবিসি জানায়, বাশার ব্যক্তিগত উড়োজাহাজে দামেস্ক আন্তর্জাতিক বিমানবন্দর থেকে উড়াল দিলেও তিনি কোথায় গেছেন, সেটি জানা যায়নি।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে
বাশার আল-আসাদ গতকাল শনিবার স্থানীয় সময় রাত আটটায় জাতির উদ্দেশে ভাষণ দিতে চেয়েছিলেন। কিন্তু সেই ভাষণ আর দেওয়া হয়নি তাঁর। এরপর আজ সকালে দেশ ছাড়তে হয় টানা ২৪ বছর ক্ষমতায় থাকা বাশারকে।ওয়াল স্ট্রিট জার্নাল জানিয়েছে, বাশার আল-আসাদের ব্রিটিশ-সিরীয় স্ত্রী আসমা আসাদ এবং তাঁদের তিন সন্তান আগেই সিরিয়া ছেড়েছেন। সন্তানদের নিয়ে আসমা গত নভেম্বরের শেষের দিকে রাশিয়ায় চলে যান।
আরও পড়ুনআসাদের প্রধানমন্ত্রী বললেন, বিদ্রোহীদের দিকে হাত বাড়িয়ে দিচ্ছি১১ ঘণ্টা আগে
সিরিয়ার প্রেসিডেন্ট দপ্তরের বরাতে গত মে মাসে রয়টার্স এক প্রতিবেদনে জানিয়েছিল, ৪৮ বছর বয়সী আসমার লিউকেমিয়া (রক্ত বা অস্থিমজ্জার ক্যানসার) শনাক্ত হয়েছে। এ কারণে তিনি জনসম্মুখে কোনো অনুষ্ঠানে অংশ নেওয়া থেকে বিরত আছেন।এর বছর পাঁচেক আগে আসমা স্তন ক্যানসার থেকে পুরোপুরি সুস্থ হয়ে ওঠার কথা জানিয়েছিলেন।
আরও পড়ুনজালিম আসাদ দেশ থেকে পালিয়েছেন, সিরিয়া মুক্ত– বলছেন বিদ্রোহীরা১৩ ঘণ্টা আগে
আসমার জন্ম ও বেড়ে ওঠা যুক্তরাজ্যের লন্ডনে। সেখানেই বাশার আল-আসাদের সঙ্গে তাঁর পরিচয়। বিনিয়োগ ব্যাংকে চাকরি করতেন আসমা। পরে বাশারকে বিয়ে করে সিরিয়ায় চলে আসেন।২০১১ সাল থেকে সিরিয়ায় গৃহযুদ্ধ চলছে। তখন থেকে সিরিয়ার নিহত সেনাদের পরিবারের সদস্যদের সঙ্গে দেখা করে ও দাতব্য কাজে নিজেকে ব্যস্ত রেখেছিলেন আসমা। কিন্তু বিদ্রোহীরা তাঁর এ কাজ ভালো চোখে দেখেননি।স্বামীর সঙ্গে গত বছর রাষ্ট্রীয় সফরে সংযুক্ত আরব আমিরাতে যান আসমা। ২০১১ সালের পর দেশের বাইরে এটাই ছিল তাঁর প্রথম রাষ্ট্রীয় সফর।
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে",World,Prothom Alo
ছবিতে স্বৈরশাসক আসাদের পলায়নে সিরিয়াবাসীর উল্লাস,https://www.prothomalo.com/world/middle-east/i6do4vdebx,৮ ঘণ্টা আগে,,World,Prothom Alo
বাশার আল-আসাদের পতনের লড়াইয়ে নেতৃত্ব দেওয়া কে এই জোলানি,https://www.prothomalo.com/world/middle-east/9k8p9bb0yo,৮ ঘণ্টা আগে,"সিরিয়ায় বাশার আল-আসাদ সরকারের পতনের অভিযানে নেতৃত্ব দিয়েছে ইসলামপন্থী সশস্ত্র বিদ্রোহী গোষ্ঠী হায়াত তাহরির আল-শাম (এইচটিএস)। এইচটিএসের প্রধান আবু মোহাম্মদ আল-জোলানি।আজ রোববার এইচটিএস এক বিবৃতিতে সিরিয়ায় বাশার আল-আসাদ সরকারের পতনের ঘোষণা দেয়। বিবৃতিতে বলা হয়, জালিম শাসক বাশার আল-আসাদ দেশ থেকে পালিয়েছেন। সিরিয়া এখন মুক্ত। এর মধ্য দিয়ে একটি অন্ধকার যুগের সমাপ্তি হলো। আর সূচনা হলো একটি নতুন যুগের।বাশার আল-আসাদের দেশ থেকে পালানো, তাঁর টানা দুই যুগের সরকারের পতনের পরিপ্রেক্ষিতে এইচটিএসের প্রধান জোলানিকে নিয়ে মানুষের মধ্যে ব্যাপক আগ্রহ তৈরি হয়েছে। এই বিদ্রোহী নেতার অতীত-বর্তমান নিয়ে আন্তর্জাতিক গণমাধ্যমে প্রতিবেদন প্রকাশ করা হচ্ছে। কাতারভিত্তিক সংবাদমাধ্যম আল-জাজিরা এক প্রতিবেদনে তাঁর কার্যক্রমের একাল-সেকাল তুলে ধরেছে।
আবু মোহাম্মদ আল-জোলানির আসল নাম আহমেদ হুসাইন আল-শারা। ১৯৮২ সালে তিনি সৌদি আরবের রিয়াদে জন্মগ্রহণ করেন। তখন তাঁর বাবা সেখানে পেট্রোলিয়াম প্রকৌশলী হিসেবে কাজ করতেন। ১৯৮৯ সালে তাঁর পরিবার সিরিয়ায় ফিরে আসে। দামেস্কের অদূরে বসতি স্থাপন করে।
আবু মোহাম্মদ আল-জোলানির আসল নাম আহমেদ হুসাইন আল-শারা। ১৯৮২ সালে তিনি সৌদি আরবের রিয়াদে জন্মগ্রহণ করেন। তখন তাঁর বাবা সেখানে পেট্রোলিয়াম প্রকৌশলী হিসেবে কাজ করতেন। ১৯৮৯ সালে তাঁর পরিবার সিরিয়ায় ফিরে আসে। দামেস্কের অদূরে বসতি স্থাপন করে।দামেস্কে থাকাকালে জোলানি কী করতেন, তা জানা যায় না। ২০০৩ সালে সিরিয়া থেকে ইরাকে এসে তিনি আল-কায়েদায় যোগ দেন। এই বছরই ইরাকে হামলা চালায় যুক্তরাষ্ট্র। তিনি সেখানে যুক্তরাষ্ট্রবিরোধী প্রতিরোধ আন্দোলনে যোগ দেন। তখন থেকে তাঁর নাম ছড়িয়ে পড়ে।২০০৬ সালে জোলানি যুক্তরাষ্ট্রের সেনাদের হাতে গ্রেপ্তার হন। পাঁচ বছর আটক থাকেন।গণতন্ত্রের দাবিতে ২০১১ সালে সিরিয়ায় শান্তিপূর্ণ বিক্ষোভ শুরু হয়। বিক্ষোভ দমনে বাশার আল-আসাদ সহিংসতার পথ বেছে নেন। এর জেরে সিরিয়ায় গৃহযুদ্ধ শুরু হয়।
২০১১ সালে সিরিয়ার গৃহযুদ্ধের সময় জোলানি ছাড়া পান। এরপর তাঁর নেতৃত্বে সিরিয়ায় আল-কায়েদার শাখা প্রতিষ্ঠা করা হয়, যা আল-নুসরা ফ্রন্ট নামে পরিচিত। সশস্ত্র গোষ্ঠীটি সিরিয়ার বিদ্রোহী নিয়ন্ত্রিত অঞ্চলে, বিশেষত ইদলিবে শক্তিশালী হতে থাকে।প্রথম দিকের কয়েক বছর জোলানি আবু বকর আল-বাগদাদির সঙ্গে কাজ করেন। বাগদাদি ছিলেন ইরাকের ইসলামিক স্টেটের (আইএস) প্রধান। এই সশস্ত্র গোষ্ঠী পরে আইএসআইএল (আইএসআইএস) নাম ধারণ করে।২০১৩ সালের এপ্রিল মাসে বাগদাদি আকস্মিকভাবে আল-কায়েদার সঙ্গে সম্পর্কচ্ছেদের ঘোষণা দেন। সিরিয়ায় নিজেদের তৎপরতা বৃদ্ধিতে কাজ শুরু করেন। একটা পর্যায়ে আইএসআইএল আল-নুসরা ফ্রন্টকে বেশ ভালোভাবে নিজেদের সঙ্গে একীভূত করে ফেলে। তখনই আইএসআইএলের জন্ম হয়।
পর্যবেক্ষকদের মতে, বাশার আল-আসাদের বিরুদ্ধে লড়াইয়ে ‘সবচেয়ে কার্যকর’ ভূমিকা পালন করেছে এইচটিএস ও এর প্রধান জোলানি।
জোলানি এ পরিবর্তন প্রত্যাখ্যান করেন। তিনি আল-কায়েদার সঙ্গে সম্পর্ক বজায় রাখেন। এ অবস্থায় ২০১৪ সালে আল-জাজিরাকে প্রথমবারের মতো টেলিভিশন সাক্ষাৎকার দেন জোলানি। এতে তিনি বলেছিলেন, তাঁর গোষ্ঠী ‘ইসলামিক আইনের’ যে ব্যাখ্যা দেবে, সিরিয়া সেই অনুযায়ী শাসিত হবে।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে
তবে কয়েক বছর পর জোলানির মধ্যে পরিবর্তন আসে। তিনি আল-কায়েদার মুসলমান সংখ্যাগরিষ্ঠ দেশগুলোয় ‘বিশ্বব্যাপী খেলাফত’ প্রতিষ্ঠার প্রকল্প থেকে সরে আসেন। এমন কিছুর পরিবর্তে সিরিয়া সীমান্তের ভেতরে নিজের গোষ্ঠীর তৎপরতা সীমাবদ্ধ করেন জোলানি।জোলানির এ পরিবর্তনকে গুরুত্বপূর্ণ বলে মনে করেন বিশ্লেষকেরা। তাঁরা মনে করেন, এর মধ্য দিয়ে জোলানির গোষ্ঠীটি বহুজাতিক বা আন্তদেশীয় গোষ্ঠীর বদলে একটি জাতীয় গোষ্ঠী হিসেবে আবির্ভূত হয়।২০১৬ সালের জুলাইয়ে বাশার সরকার আলেপ্পোর নিয়ন্ত্রণ নেয়। তখন বিদ্রোহী গোষ্ঠীগুলো ইদলিবের দিকে চলে যায়। সিরিয়ার এ অঞ্চল তখনো বিদ্রোহীদের দখলে।২০১৬ সালে জোলানি প্রকাশ্যে আল-কায়েদার সঙ্গে সম্পর্কচ্ছেদ করার ঘোষণা দেন। পাশাপাশি আল-নুসরা বিলুপ্ত করেন। গঠন করেন নতুন সংগঠন জাভাত ফাতেহ আল-শাম।২০১৭ সালের শুরুর দিকে আলেপ্পো থেকে হাজার হাজার যোদ্ধা ইদলিবে পালিয়ে আসেন। এ সময়ে বিদ্রোহীদের ছোট ছোট অনেক গোষ্ঠী ও নিজের জাভাত ফাতেহ আল-শাম নিয়ে এইচটিএস গঠন করেন জোলানি।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে
এইচটিএসের ঘোষিত লক্ষ্যই ছিল বাশার আল-আসাদের স্বৈরাচারী শাসন থেকে সিরিয়াকে মুক্ত করা। এইচটিএস আজ এই লক্ষ্য অর্জনের ঘোষণা দিল।এইচটিএসের অন্য লক্ষ্যের মধ্যে আছে—সিরিয়ায় ‘ইরানের সব সশস্ত্র গোষ্ঠীকে বিতাড়িত করা’। নিজেদের দেওয়া ‘ইসলামি আইনের’ ব্যাখ্যা অনুযায়ী রাষ্ট্র পরিচালনা করা।পর্যবেক্ষকদের মতে, বাশার আল-আসাদের বিরুদ্ধে লড়াইয়ে ‘সবচেয়ে কার্যকর’ ভূমিকা পালন করেছে এইচটিএস ও এর প্রধান জোলানি।
আরও পড়ুনদামেস্ক থেকে ছেড়ে যাওয়া শেষ উড়োজাহাজটির কী হলো১০ ঘণ্টা আগে",World,Prothom Alo
দামেস্ক থেকে ছেড়ে যাওয়া শেষ উড়োজাহাজটির কী হলো,https://www.prothomalo.com/world/middle-east/hrzjbbsw1s,১০ ঘণ্টা আগে,"সিরিয়ার বিদ্রোহীরা যখন রাজধানী দামেস্কে প্রবেশ করছেন, সে সময় দামেস্ক বিমানবন্দর থেকে একটি ইলিউশিন৭৫ উড়োজাহাজ আকাশে উড়াল দেয়।‘সিরিয়ান এয়ার ৯২১৮ ফ্লাইটটি’ দামেস্ক থেকে উড়াল দেওয়া সর্বশেষ ফ্লাইট বলে জানিয়েছে ফ্লাইটরাডার ২৪। স্বাধীন সংস্থা ফ্লাইটরাডার ২৪ বিশ্বজুড়ে উড়োজাহাজ চলাচলের ওপর নজর রাখে এবং তাদের ওয়েবসাইটে লাইভ মানচিত্র আকারে সে তথ্য প্রদান করে।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে
ফ্লাইটরাডার ২৪–এর তথ্যানুযায়ী, দামেস্ক থেকে ছাড়া ইলিউশিন৭৫ উড়োজাহাজটি প্রথমে সিরিয়ার উপকূলীয় অঞ্চলের দিকে উড়ে যায়। কিন্তু সেখান থেকে পরে ইউ–টার্ন নিয়ে  উড়ে যেতে শুরু করে এবং কয়েক মিনিট পর সেটি মানচিত্র থেকে অদৃশ্য হয়ে যায়। অদৃশ্য হওয়ার সময় উড়োজাহাজটি হোমসের ওপর ছিল বলে আল-জাজিরার খবরে বলা হয়েছে।ওই উড়োজাহাজে সিরিয়ার প্রেসিডেন্ট বাশার আল-আসাদ ছিলেন কি না, রয়টার্স তা নিশ্চিত হতে পারেনি। তবে সিরিয়ার সেনাবাহিনীর দুই জ্যেষ্ঠ কর্মকর্তা রয়টার্সকে বলেছিলেন, রোববার স্থানীয় সময় ভোরে উড়োজাহাজে দামেস্ক ছেড়েছেন আসাদ। তখন তাঁরা বলেছিলেন, আসাদের গন্তব্যে কোথায়, তা তাঁরা জানেন না।দামেস্ক বিমানবন্দর এখন বিদ্রোহীদের নিয়ন্ত্রণে। বিদ্রোহীদের পক্ষ থেকে দেওয়া এক বিবৃতিতে আসাদ সিরিয়া ছেড়ে গেছেন বলে জানানো হয়েছে।
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে
গত ২৭ নভেম্বর হায়াত তাহরির আল-শামের (এইচটিএস) নেতৃত্বে সিরিয়ার বিদ্রোহী গোষ্ঠী হঠাৎ দেশটির সরকারি বাহিনীর বিরুদ্ধে অভিযান শুরু করে। দুর্বার গতিতে তারা দেশটির দ্বিতীয় বড় শহর আলেপ্পোর দখল নিয়ে নেয়। এরপর তারা একের পর এক শহর দখল করে রাজধানীর দিকে অগ্রসর হওয়া শুরু করে।অভিযান শুরুর মাত্র ১২ দিনের মাথায় বিদ্রোহীরা রাজধানী দামেস্ক দখল করেন।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে",World,Prothom Alo
"আসাদের প্রধানমন্ত্রী বললেন, বিদ্রোহীদের দিকে হাত বাড়িয়ে দিচ্ছি",https://www.prothomalo.com/world/middle-east/albb3dm64h,১১ ঘণ্টা আগে,"সিরিয়ার প্রেসিডেন্ট বাশার আল-আসাদের সরকারের পতন ঘটেছে। দেশ ছেড়ে অজ্ঞাত গন্তব্যে পালিয়েছেন তিনি। তবে রাজধানী দামেস্কেই আছেন আসাদ সরকারের প্রধানমন্ত্রী মোহাম্মদ ঘাজি আল-জালালি। এখন বিদ্রোহী নিয়ন্ত্রিত সিরিয়ার প্রশাসন থাকবে তাঁর হাতে।আল-জালালি বলেছেন, ‘আমরা বিদ্রোহীদের দিকে হাত বাড়িয়ে দিচ্ছি। তারাও হাত বাড়িয়েছে। দৃঢ়ভাবে বলেছি যে তারা এই দেশের কারও ক্ষতি করবে না’।আল-জালালি আরও বলেছেন, বাড়ি কিংবা দামেস্ক ছেড়ে যাওয়ার কোনো পরিকল্পনা তাঁর নেই। সেই সঙ্গে দেশের সরকারি প্রতিষ্ঠানগুলোর কার্যক্রম চলমান থাকার বিষয়ে নিশ্চয়তা চান তিনি।
আরও পড়ুন২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ১২ ঘণ্টা আগে
সিরিয়ার প্রধানমন্ত্রী বলেন, ‘আমি সবাইকে যৌক্তিকভাবে এবং দেশের জন্য চিন্তা করার আহ্বান জানাই।’তিনি সাধারণ মানুষের প্রতি সরকারি সম্পদের সুরক্ষা নিশ্চিত করার আহ্বান জানান।এদিকে বিদ্রোহী গোষ্ঠী হায়াত তাহরির আল-শামের (এইচটিএস) প্রধান আবু মোহাম্মদ আল-জোলানি এক বিবৃতিতে বলেন, দামেস্কে অবস্থানরত সব বিরোধী বাহিনীকে সরকারি প্রতিষ্ঠান দখল করতে নিষেধ করা হয়েছে।
আরও পড়ুনজালিম আসাদ দেশ থেকে পালিয়েছেন, সিরিয়া মুক্ত– বলছেন বিদ্রোহীরা১৩ ঘণ্টা আগে
বিবৃতিতে আবু মোহাম্মদ আল-জোলানি আরও বলেন, আনুষ্ঠানিকভাবে ক্ষমতা হস্তান্তরের আগপর্যন্ত এসব সরকারি প্রতিষ্ঠান সাবেক প্রধানমন্ত্রীর তত্ত্বাবধানেই থাকবে।দামেস্কে উদ্‌যাপনের জন্য গুলিবর্ষণ করা যাবে না বলেও বিবৃতিতে জানিয়েছেন এইচটিএসের প্রধান।বিবৃতিতে এইচটিএসের প্রধান তাঁর আইনি নামে (আহমেদ আল-শারা) সই করেছেন। এটাকে আল-কায়েদার সঙ্গে তাঁর অতীতের সম্পর্ক থেকে নিজেকে দূরে রাখার প্রচেষ্টা হিসেবে দেখা হচ্ছে।আজ রোববার সকালে দামেস্কে ঢুকে পড়েন বিদ্রোহীরা। এর আগে আগে বাশার আল-আসাদ দামেস্ক ছাড়েন। বার্তা সংস্থা রয়টার্সের বরাতে বিবিসির সরাসরি সম্প্রচারে বলা হয়, বাশার আল-আসাদ ব্যক্তিগত উড়োজাহাজে উড়াল দিলেও তিনি কোথায় গেছেন, সেটা তাৎক্ষণিকভাবে জানা যায়নি।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে",World,Prothom Alo
"২৯ বছর মসনদে থাকা বাবার হাতেই উত্থান বাশারের, ক্ষমতায় টিকলেন দুই যুগ",https://www.prothomalo.com/world/middle-east/svh4qum5dl,১২ ঘণ্টা আগে,"মধ্যপ্রাচ্যের দেশ সিরিয়া। ধন-মান-ঐতিহাসিক পুরাকীর্তিতে একসময়ের বেশ সমৃদ্ধ দেশটি এখন রীতিমতো ধ্বংসস্তূপে পরিণত হয়েছে। ২০১১ সাল থেকে চলছে রক্তক্ষয়ী গৃহযুদ্ধ। ১৩ বছর পরও লড়াই-রক্তপাত থামেনি। এরই মধ্যে ইতিহাসের ভয়াবহতম মানবিক সংকটের মুখোমুখি হয়েছে সিরিয়া। গাজা, লেবানন আর ইউক্রেন যুদ্ধ নিয়ে বিশ্ববাসী যখন সরব, ভুগছেন উদ্বেগ-উৎকণ্ঠায়; তখন নতুন করে আলোচনায় সিরিয়া।সিরিয়ার কথা বলতে গেলে অবধারিতভাবে আসবে আল-আসাদ পরিবারের কথা। কেননা, টানা পাঁচ দশকের বেশি সময় ধরে সিরিয়া শাসন করছে পরিবারটি। এর মধ্যে ১৯৭১ থেকে ২০০০ সাল পর্যন্ত সিরিয়ার প্রেসিডেন্ট ছিলেন হাফিজ আল-আসাদ। ২০০০ সালে তাঁর মৃত্যু হয়। এরপর ওই বছরই ক্ষমতায় অধিষ্ঠিত হন তাঁর ছেলে বাশার আল-আসাদ। টানা দুই যুগ (২৪ বছর) ধরে তিনি প্রেসিডেন্ট পদে আছেন।
সম্প্রতি সিরিয়ায় বাশার আল-আসাদের সরকারি বাহিনীর কাছ থেকে দুটি গুরুত্বপূর্ণ শহরের (আলেপ্পো ও হামা) নিয়ন্ত্রণ নেন বিদ্রোহী যোদ্ধারা। এরপর হোমসসহ অন্যান্য শহরের নিয়ন্ত্রণ নেন তাঁরা। বিদ্রোহী গোষ্ঠীগুলোর নেতৃত্বে থাকা হায়াত তাহরির আল-শামের (এইচটিএস) নেতা আবু মোহাম্মদ আল-জোলানি বলেছেন, কর্তৃত্ববাদী প্রেসিডেন্ট বাশার আল-আসাদকে উৎখাত করা তাঁদের চূড়ান্ত লক্ষ্য।
এখন যে গৃহযুদ্ধ চলছে, সেটা শুরু হয়েছিল বাশার আল-আসাদের শাসনকাঠামোর বিরুদ্ধে জনগণ, বিশেষ করে দেশের বেকার তরুণদের প্রতিবাদ ও বিক্ষোভ থেকে। তারুণ্যের সেই প্রতিবাদ দমাতে খড়্গ হাতে তুলে নেন বাশার। এতে রাজপথে রক্ত ঝরে, অশান্তি ও সংঘাত ছড়ায় দেশজুড়ে। এরপর সিরিয়া সংকটে একে একে জড়িয়ে পড়ে আঞ্চলিক শক্তি থেকে বৈশ্বিক পরাশক্তিগুলো।অতিসম্প্রতি সিরিয়ায় বাশার আল-আসাদের সরকারি বাহিনীর কাছ থেকে দুটি গুরুত্বপূর্ণ শহরের (আলেপ্পো ও হামা) নিয়ন্ত্রণ নেন বিদ্রোহীরা। পরে কৌশলগত হোমসসহ অন্যান্য শহরের নিয়ন্ত্রণ নেন। বিদ্রোহী গোষ্ঠীগুলোর নেতৃত্বে থাকা হায়াত তাহরির আল-শামের (এইচটিএস) নেতা আবু মোহাম্মদ আল-জোলানি বলেছেন, কর্তৃত্ববাদী প্রেসিডেন্ট বাশার আল-আসাদকে উৎখাত করা তাঁদের চূড়ান্ত লক্ষ্য।এরই মধ্যে প্রেসিডেন্ট আসাদ উড়োজাহাজে করে রাজধানী দামেস্ক ছেড়েছেন বলে আজ রোববার জানিয়েছে আন্তর্জাতিক গণমাধ্যমগুলো। তবে তিনি কোথায় গেছেন, সেটা তাৎক্ষণিকভাবে জানা যায়নি।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে
হাফিজ আল-আসাদকে ‘আধুনিক সিরিয়া’র রূপকার বলা হয়। ১৯৩০ সালে সিরিয়ায় তাঁর জন্ম। ছিলেন আরব সোশ্যালিস্ট বাথ পার্টির নেতা। ১৯৪৬ সালে দলটির রাজনীতিতে যুক্ত হন তিনি। ১৯৫৫ সালে হাফিজ বিমানবাহিনীর পাইলট হিসেবে যোগ দেন।সিরিয়ায় বাথ পার্টিকে শক্তিশালী করতে হাফিজের ভূমিকা ছিল। ১৯৬৬ সালে দেশটিতে সামরিক অভ্যুত্থানে বাথ পার্টি ক্ষমতায় আসে। প্রতিরক্ষামন্ত্রী হন হাফিজ। রাজনৈতিকভাবে উচ্চাকাঙ্ক্ষী ছিলেন তিনি। ১৯৭০ সালে নিজ রাজনৈতিক গুরু ও সিরীয় নেতা সালাহ আল-জাদিদকে সরাতে অভ্যুত্থান ঘটান হাফিজ। পরের বছরই সিরিয়ার প্রেসিডেন্টের দায়িত্ব নেন তিনি।মধ্যপ্রাচ্যের রাজনীতিতে বরাবর ‘খেলুড়ে’ নেতা ছিলেন হাফিজ আল-আসাদ। ১৯৭৩ সালে মিসর-ইসরায়েল যুদ্ধে তিনি মুসলিম মিত্র কায়রোর পক্ষে অবস্থান নেন। প্রায় দুই দশক পর ১৯৯১ সালে তিনিই আবার ইসরায়েলের সঙ্গে শান্তি আলোচনায় অংশ নেন। ইসরায়েলের দখলে থাকা গোলান মালভূমি পুনরুদ্ধারের প্রচেষ্টায় ভূমিকা রাখেন।ইরাকের নেতা সাদ্দাম হোসেনকে ‘দীর্ঘদিনের শত্রু’ মনে করতেন হাফিজ। ১৯৯০-৯১ সালে উপসাগরীয় যুদ্ধে সিরিয়া বাগদাদের বিপক্ষে ছিল। তিনি এ যুদ্ধে পশ্চিমা জোটকে সমর্থন দিয়েছিলেন।টানা ২৯ বছর ক্ষমতায় থেকে ২০০০ সালের ১০ জুন দামেস্কে মারা যান হাফিজ। এর মধ্য দিয়ে সিরিয়ায় আসাদ পরিবারের দ্বিতীয় প্রজন্মের শাসনের সূচনা হয়। ওই বছরের ১৭ জুলাই প্রেসিডেন্ট পদে বসেন তাঁর ছেলে বাশার আল-আসাদ।
টানা ১৩ বছর ধরে চলা গৃহযুদ্ধে সিরিয়ায় ৫ লাখের বেশি মানুষ নিহত হয়েছেন। উদ্বাস্তু হয়েছেন দেশটির প্রায় অর্ধেক মানুষ। ইতিহাসের সবচেয়ে করুণ মানবিক সংকট শুরু হয় সিরিয়ায়। এত কিছুর পরও আসাদের কোনো ভ্রুক্ষেপ ছিল না; বরং নিজের কর্তৃত্ব আরও পাকাপোক্ত করেন।
বাশারের জন্ম ১৯৬৫ সালে, দামেস্কে। শৈশবে দামেস্কে পড়াশোনা শুরু। তিনি দামেস্ক ইউনিভার্সিটি থেকে চক্ষুবিজ্ঞানে পড়েছেন। হতে চেয়েছিলেন চিকিৎসক। ইংরেজি ও ফরাসি ভাষায় পারদর্শী তিনি।হাফিজ আল-আসাদ তাঁর দীর্ঘদিনের শাসনে সরকারি প্রতিষ্ঠানগুলোয় নিজের পছন্দের ও বিশ্বস্ত লোকদের নিয়োগ দিয়েছিলেন। তাঁদের মাধ্যমে দেশ শাসন করতেন তিনি। বাশার ক্ষমতায় এসে এ পদগুলোয় পরিবর্তন আনতে শুরু করেন। বিশেষ করে নিরাপত্তা সংস্থা ও সামরিক বাহিনীতে রদবদল করেন। নিজের আস্থাভাজন ব্যক্তিদের গুরুত্বপূর্ণ সব পদে বসিয়ে প্রশাসনের লাগাম শুরু থেকেই নিজের হাতে রাখেন বাশার।
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে
২০১১ সালে গৃহযুদ্ধ শুরুর আগে-পরে একজন সাংবাদিক বেশ কয়েকবার প্রেসিডেন্ট বাশারের সঙ্গে দেখা করেছিলেন। তিনি এএফপিকে বলেন, ‘বাশার একজন ব্যতিক্রমী ও জটিল চরিত্রের মানুষ।’নিজের নাম গোপন রাখার শর্তে বাশারের সঙ্গে দেখা করার অভিজ্ঞতা জানিয়ে ওই সাংবাদিক বলেন, ‘প্রতিবারই তাঁকে বেশ শান্ত দেখেছি। এমনকি যুদ্ধের চরম উত্তেজনার সময়ও বেশ শান্ত থাকেন। বাবার কাছ থেকে এ গুণ পেয়েছেন তিনি।’
হাফিজ আল-আসাদের উত্তরসূরি হওয়ার কথা ছিল না তাঁর ছোট ছেলে বাশার আল-আসাদের। প্রথা মেনে হাফিজের পর তাঁর বড় ছেলে বাসেল আল-আসাদ ক্ষমতার কেন্দ্রে আসবেন, এটাই ভেবেছিলেন অনেকে। কিন্তু ১৯৯৪ সালে সড়ক দুর্ঘটনায় বাসেলের মৃত্যু হয়। এতে সিরিয়ার রাজনৈতিক দৃশ্যপট বদলে যায়।বাবার উত্তরসূরি হিসেবে দৃশ্যপটে আসেন বাশার আল-আসাদ। তখন বাশার যুক্তরাজ্যের লন্ডনে চক্ষুবিজ্ঞানে উচ্চতর পড়াশোনা করছিলেন। বাবার নির্দেশে দেশে ফেরেন। এরপর সিরিয়ায় সামরিক বিষয়ে পড়াশোনা শুরু করেন। রাজনৈতিক বিষয়ে হাতে-কলমে জ্ঞানার্জন করতে থাকেন।কাজেই বলা যায়, বাশারকে তাঁর বাবাই একজন শাসক হিসেবে গড়ে তোলার প্রক্রিয়া শুরু করেছিলেন। ২০০০ সালে বাবার মৃত্যুর পর মাত্র ৩৪ বছর বয়সে তিনি দেশের শাসনভার নিজের কাঁধে তুলে নেন। ২০০৭ সালের প্রেসিডেন্ট নির্বাচনে বাশার পুনর্নির্বাচিত হন।
শাসনামলের শুরুর দিকে বাশার সংস্কারের ভূমিকা রাখেন। প্রশাসনিক-রাজনৈতিক সংস্কারের পাশাপাশি অর্থনৈতিক মন্দা মোকাবিলা ও অর্থনৈতিক উদারীকরণের পথে হাঁটেন। এ ক্ষেত্রে বাবার আমলের বেশ কিছু কঠোর নিষেধাজ্ঞা শিথিল করেন তিনি। ফিলিস্তিনিদের ওপর ইসরায়েলি আগ্রাসনের বিরোধী তিনি।প্রেসিডেন্ট হয়েও শুরুর দিকে আসাদকে সাধারণ জীবন কাটাতে দেখা যেত। গাড়ি চালাতেন নিজেই। ব্রিটিশ-সিরীয় স্ত্রী আসমাকে সঙ্গে নিয়ে রেস্তোরাঁয় নৈশভোজে যেতেন। ওই সময় তরুণ, পশ্চিমা শিক্ষায় শিক্ষিত ও আধুনিক মানসিকতার বাশার সিরীয়দের কাছে পছন্দের মানুষ ছিলেন।তবে পরিস্থিতি ক্রমেই বদলে যায়। সংস্কারকের ভূমিকা থেকে আসাদ কর্তৃত্ববাদী শাসক হয়ে উঠতে শুরু করেন। বিরোধী মত দমনে তাঁর কুখ্যাতি ছড়াতে থাকে। সিরিয়ায় গ্রেপ্তার করা হয় অনেক সরকারবিরোধী শিক্ষাবিদ, বুদ্ধিজীবীকে। তিনি বলেন, ‘পশ্চিমা গণতন্ত্র সিরিয়ার জন্য নয়।’
আরও পড়ুনসিরিয়ায় কারা কোন অংশ নিয়ন্ত্রণ করছে, তার খতিয়ান০২ ডিসেম্বর ২০২৪
বাশার ক্ষমতা নেওয়ার আগে থেকেই সিরিয়ার তরুণদের মধ্যে ক্রমবর্ধমান বেকারত্ব, দুর্নীতি, রাজনৈতিক ও বাক্‌স্বাধীনতার অভাববোধ থেকে তুমুল হতাশা ছিল, যা উসকে দেয় আরব বসন্ত।২০১১ সালের মার্চে সিরিয়ার দক্ষিণের শহর দেরাতে প্রথম সরকারবিরোধী বিক্ষোভ শুরু হয়। তবে এর আগে দেশটির বিভিন্ন স্থানে ছোট ও বিচ্ছিন্ন বিক্ষোভ হয়েছিল। বিক্ষোভ দমাতে সরকারি বাহিনীকে মাঠে নামান বাশার। দমন–পীড়নের মুখে বিক্ষোভকারীরা বাশারের পদত্যাগের দাবি তোলেন। এতে বেড়ে যায় দমন–পীড়ন। সেই সঙ্গে বিক্ষোভ ছড়িয়ে পড়ে পুরো সিরিয়ায়।একপর্যায়ে বাশারবিরোধীরা হাতে অস্ত্র তুলে নেন। তাঁদের ‘বিদেশি শক্তির মদদে পরিচালিত সন্ত্রাসী’ হিসেবে চিহ্নিত করে বাশার সরকার। চলে চরম দমন–পীড়ন। তবে খুব একটা লাভ হয়নি। সিরিয়াজুড়ে শতাধিক সশস্ত্র গোষ্ঠী বাশারের বিরুদ্ধে লড়াই শুরু করে। একের পর এক এলাকা সরকারের নিয়ন্ত্রণের বাইরে চলে যায়। দেশটিতে শুরু হয় রক্তক্ষয়ী গৃহযুদ্ধ।
আরও পড়ুনবাশারকে উৎখাতই চূড়ান্ত লক্ষ্য০৬ ডিসেম্বর ২০২৪
টানা ১৩ বছর ধরে চলা গৃহযুদ্ধে সিরিয়ায় পাঁচ লাখের বেশি মানুষ নিহত হয়েছে। উদ্বাস্তু হয়েছে দেশটির প্রায় অর্ধেক মানুষ। ইতিহাসের সবচেয়ে করুণ মানবিক সংকট শুরু হয় সিরিয়ায়। এত কিছুর পরও আসাদের কোনো ভ্রুক্ষেপ হয়নি। নিজের কর্তৃত্ব আরও পোক্ত করেন তিনি।দীর্ঘ এ লড়াইয়ে আসাদের পাশে ছিল মিত্র ইরান ও রাশিয়া। লেবাননের হিজবুল্লাহও আসাদের বেশ ঘনিষ্ঠ। এতে পশ্চিমা শক্তিগুলোর ঘোর আপত্তি। বেসামরিক মানুষের নির্বিচার মৃত্যু, ২০১৪ সালের সাজানো নির্বাচন, বেসামরিক মানুষের ওপর রাসায়নিক অস্ত্রের ব্যবহারসহ বিভিন্ন কারণে তুমুল বিতর্কিত ও সমালোচিত হয়ে আছেন বাশার।সিরিয়ার একজন রাজনৈতিক বিশ্লেষক নিরাপত্তার স্বার্থে নাম গোপন রাখার শর্তে এএফপিকে বলেন, ‘সিদ্ধান্ত গ্রহণে দৃঢ় মনোভাব ও সামরিক বাহিনীর অবিচল সমর্থন’ প্রেসিডেন্ট বাশার আল–আসাদের এতদিন কর্তৃত্ববাদী ভূমিকায় টিকে থাকার বড় শক্তি।তথ্যসূত্র:এএফপি, বিবিসি, এনডিটিভি ও ব্রিটানিকা
আরও পড়ুনসিরিয়ায় নতুন করে ৫০ হাজার মানুষ বাস্তুচ্যুত, সংঘর্ষ বন্ধে জাতিসংঘের তাগাদা০৩ ডিসেম্বর ২০২৪
আরও পড়ুনসিরিয়া: লড়াই–বিরোধ–স্বার্থ আর কান্নার ১১ বছর, যুদ্ধ কি চলবেই১৮ মার্চ ২০২২",World,Prothom Alo
"জালিম আসাদ দেশ থেকে পালিয়েছেন, সিরিয়া মুক্ত– বলছেন বিদ্রোহীরা",https://www.prothomalo.com/world/middle-east/xwntcfxilb,১৩ ঘণ্টা আগে,"সিরিয়ার ‘জালিম’ প্রেসিডেন্ট বাশার আল-আসাদ দেশ থেকে পালিয়েছেন। একথা জানিয়ে দেশটির বিদ্রোহীরা ঘোষণা দিয়েছে, সিরিয়া এখন মুক্ত।আজ রোববার এক বিবৃতিতে বিদ্রোহী গোষ্ঠী হায়াত তাহরির আল-শাম (এইচটিএস) জানায়, ‘আমরা দামেস্ককে (সিরিয়ার রাজধানী) জালিম বাশার আল-আসাদের হাত থেকে মুক্ত ঘোষণা করছি।’এর আগে বিবিসির খবরে বলা হয়, বাশার আল-আসাদ সিরিয়ার রাজধানী দামেস্ক ছেড়েছেন।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে
বার্তা সংস্থা রয়টার্সের বরাতে বিবিসির সরাসরি সম্প্রচারে (লাইভ) বলা হয়, বাশার আল-আসাদ কোথায় গেছেন, তা তাৎক্ষণিকভাবে জানা যায়নি।সিরিয়ার দুজন জ্যেষ্ঠ সরকারি কর্মকর্তার বরাতে রয়টার্স জানায়, বাশার আল-আসাদ একটি ব্যক্তিগত উড়োজাহাজ করে দামেস্ক আন্তর্জাতিক বিমানবন্দর ত্যাগ করেন।বাশার আল-আসাদের পালানোর খবর দিয়ে বিদ্রোহী গোষ্ঠী হায়াত তাহরির আল-শামের (এইচটিএস) পক্ষ থেকে সিরিয়াকে মুক্ত ঘোষণা করা হয়।এইচটিএস বলেছে, একটি অন্ধকার যুগের সমাপ্তি হলো। একটি নতুন যুগের সূচনা হলো।
আরও পড়ুনটাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা১৩ ঘণ্টা আগে
বিদ্রোহীরা বলেছেন, বাশার আল-আসাদ পরিবারের অর্ধশতাব্দীর শাসনামলে যাঁরা বাস্তুচ্যুত হয়েছেন বা কারাবন্দী হয়েছেন, তাঁরা এখন নিজ নিজ ঘরে ফিরতে পারবেন।এইচটিএস বলেছে, এটি হবে একটি নতুন সিরিয়া, যেখানে সবাই শান্তিতে বসবাস করবেন। এই সিরিয়ায় ন্যায়বিচারের জয় হবে।আজ বিদ্রোহীদের পক্ষ থেকে টেলিগ্রামে বলা হয়, সিরিয়ার রাজধানী দামেস্কের কুখ্যাত সেদনায়া কারাগারে প্রবেশ করেছেন তাঁরা। তাঁরা কারাগারের ফটক খুলে দিয়েছেন।
আরও পড়ুনদামেস্কের কুখ্যাত সেদনায়া কারাগারের ফটক খুলে দেওয়ার দাবি বিদ্রোহীদের১৩ ঘণ্টা আগে",World,Prothom Alo
টাইমলাইন: ১২ দিনে অপ্রতিরোধ্য গতিতে আলেপ্পো থেকে দামেস্কে সিরিয়ার বিদ্রোহীরা,https://www.prothomalo.com/world/middle-east/6mvn6wg37o,১৩ ঘণ্টা আগে,"হায়াত তাহরির আল-শামের (এইচটিএস) নেতৃত্বে সিরিয়ার বিদ্রোহী গোষ্ঠী হঠাৎ দেশটির দ্বিতীয় বড় শহর আলেপ্পো দখলের অভিযান শুরু করে। তাদের দ্রুতগতির অভিযান দেশটির প্রেসিডেন্ট বাশার আল-আসাদ, তাঁর মিত্র এবং বাকি বিশ্বকে হতবাক করেছে। বিদ্রোহীদের সামনে সরকারি বাহিনী কোনো রকম প্রতিরোধই গড়ে তুলতে পারেনি; বরং তারা একের পর এক এলাকায় পিছু হটতে থাকে।
বিদ্রোহীরা আলেপ্পোর অর্ধেকটা দখল করে নিয়েছেন বলে জানায় সিরিয়ান অবজারভেটরি ফর হিউম্যান রাইটস। সংগঠনটি সিরিয়ার গৃহযুদ্ধ পর্যবেক্ষণ করে আসছে। সিরিয়ান অবজারভেটরি ফর হিউম্যান রাইটসের পরিচালক রামি আবদুল রহমান এদিন বলেছিলেন, কোনো ধরনের লড়াই এবং একটি গুলি ছোড়া ছাড়াই বিদ্রোহীরা আলেপ্পোর অর্ধেকটা দখল নিয়েছেন। সরকারি বাহিনী পিছু হটে গেছে।
অভিযান শুরুর কয়েক দিনের মধ্যেই আলেপ্পো দখল করে করে নেন বিদ্রোহীরা। তবে সেখানে কুর্দি–অধ্যুষিত এলাকাগুলোর দখল কুর্দি যোদ্ধাদের হাতেই থেকে যায়। উত্তরের নগর আলেপ্পো দখল করার পর বিদ্রোহীরা মধ্যাঞ্চলের শহর হামার দিকে যাত্রা শুরু করেন। আলেপ্পো থেকে রাজধানী দামেস্কর দূরত্ব প্রায় ৩৫০ কিলোমিটার। মাঝখানে পড়ে হামা।
হামা শহরের খুব কাছে পৌঁছে যান বিদ্রোহীরা। এদিন রাতে হামা শহরে প্রবেশের সময় বিভিন্ন সড়কে আসাদ বাহিনীর সঙ্গে বিদ্রোহীদের লড়াই হয়। বিদ্রোহীরা কয়েক দিক থেকে হামা শহরে হামলা চালান বলে জানিয়েছিল সিরিয়ান অবজারভেটরি ফর হিউম্যান রাইটস।
বিদ্রোহীরা সিরিয়ার চতুর্থ বৃহৎ নগর হামা দখল করার ঘোষণা দেন। হামা আলেপ্পো ও রাজধানী দামেস্কের মধ্যে অবস্থিত কৌশলগতভাবে একটি গুরুত্বপূর্ণ শহর। এদিন বিকেলে সিরিয়ার সেনাবাহিনী হামার নিয়ন্ত্রণ হারানোর কথা স্বীকার করেছে।
মার্কিন পররাষ্ট্র মন্ত্রণালয় থেকে যুক্তরাষ্ট্রের নাগরিকদের অবিলম্বে সিরিয়া ছাড়তে বলা হয়। তবে দেশটির সঙ্গে বাণিজ্যিক বিকল্পগুলো থাকবে বলে জানানো হয়।
রাজধানী দামেস্কর আশপাশের শহরগুলো দখলের পর বিদ্রোহীরা ঘোষণা করেন, তাঁরা দামেস্ক দখলের অভিযান শুরু করেছেন। এদিন সরকারের নিয়ন্ত্রণে থাকা দারা শহরটির দখল বিদ্রোহীদের হাতে চলে যায়। দারা শহর থেকে দামেস্কর দূরত্ব মাত্র ২০ কিলোমিটার (১২ মাইল)। তার আগের দিন ইসরায়েলে সীমান্তের কাছে কুইনেত্রা শহরটির নিয়ন্ত্রণ নেন বিদ্রোহীরা। সিরিয়ার সরকারি বাহিনী ওই এলাকা থেকে সেনা প্রত্যাহার করে নিয়েছিল।
আরও পড়ুনআসাদ কোথায় জানাল প্রেসিডেন্টের কার্যালয়০৭ ডিসেম্বর ২০২৪
বিদ্রোহীরা হোমসের দখল নেন। এটি সিরিয়ার তৃতীয় বৃহৎ নগরী। এরপরই তাঁরা দামেস্কে প্রবেশ করার কথা জানান। জানা যায়, বিদ্রোহীরা প্রবেশের আগে বাশার আল–আসাদ ব্যক্তিগত উড়োজাহাজে দামেস্ক ছেড়েছেন।
আরও পড়ুনব্যক্তিগত উড়োজাহাজে দামেস্ক ছেড়েছেন প্রেসিডেন্ট বাশার আল-আসাদ: রয়টার্স১৪ ঘণ্টা আগে",World,Prothom Alo
দামেস্কের কুখ্যাত সেদনায়া কারাগারের ফটক খুলে দেওয়ার দাবি বিদ্রোহীদের,https://www.prothomalo.com/world/middle-east/o0ytd0c40d,১৩ ঘণ্টা আগে,"সিরিয়ার রাজধানী দামেস্কের কুখ্যাত সেদনায়া কারাগারে প্রবেশ করেছেন বিদ্রোহীরা। তাঁরা কারাগারের ফটক খুলে দিয়েছেন। আজ রোববার বিদ্রোহীদের পক্ষ থেকে টেলিগ্রামে এই দাবি করা হয়।বিদ্রোহীদের পক্ষ থেকে সেদনায়ার কারাগারে অত্যাচারের অধ্যায়ের সমাপ্তি ঘোষণা করা হয়েছে।এর আগে বিদ্রোহীদের পক্ষ থেকে বলা হয়, তাঁরা সিরিয়ার রাজধানী দামেস্কে প্রবেশ করছেন। এরই মধ্যে খবর এসেছে, প্রেসিডেন্ট বাশার আল-আসাদ দামেস্ক ছেড়েছেন। দামেস্কে গোলাগুলির খবর পাওয়া গেছে।দামেস্কে প্রবেশের আগে সিরিয়ার তৃতীয় বৃহত্তম শহর হোমসের নিয়ন্ত্রণ নেওয়ার কথা জানান বিদ্রোহীরা।
বিদ্রোহী গোষ্ঠী হায়াত তাহরির আল-শামের (এইচটিএস) প্রধান আবু মোহাম্মদ আল-জোলানি হোমস শহরের নিয়ন্ত্রণ নেওয়াকে ‘ঐতিহাসিক বিজয়’ বলে মন্তব্য করেছেন।একই সঙ্গে আল-জোলানি আত্মসমর্পণকারী ব্যক্তি ও সাধারণ মানুষের সঙ্গে ভালো আচরণ করতে বিদ্রোহী যোদ্ধাদের প্রতি নির্দেশ দিয়েছেন।বিদ্রোহী কমান্ডার হাসান আবদুল ঘানি সামাজিক যোগাযোগমাধ্যম এক্সে দেওয়া পোস্টে বলেছেন, হোমস শহরকে ‘পূর্ণাঙ্গভাবে স্বাধীন’ করা হয়েছে। কারাগার থেকে সাড়ে তিন হাজারের বেশি বন্দীকে মুক্তি দেওয়া হয়েছে।বিদ্রোহীদের পক্ষ থেকে দাবি করা হয়েছে, যোদ্ধারা এখন রাজধানী দামেস্কের উপকণ্ঠে পৌঁছে গেছেন।দামেস্কের পশ্চিম উপকণ্ঠ বিদ্রোহীদের নিয়ন্ত্রণে যাওয়ার খবর দিয়েছে আল-জাজিরা।
দামেস্কের একজন বাসিন্দা সিএনএনকে বলেন, তিনি গোলাগুলির শব্দ শুনেছেন। দামেস্কের বারজেহ এলাকায় বিদ্রোহী যোদ্ধারা ঢুকে পড়েছেন। সেখানে লড়াই চলছে। দামেস্কে এখন বিদ্যুৎ–সংযোগ বন্ধ রয়েছে। ইন্টারনেটের গতি খুবই শ্লথ। লোকজন ঘরের বাইরে খুব একটা বের হচ্ছেন না।দামেস্কের দুজন বাসিন্দার সঙ্গে কথা বলেছে রয়টার্স। তাঁরাও গোলাগুলির শব্দ শোনার কথা বলেছেন। তবে গুলির শব্দ কোথায় থেকে আসছে, তা তাৎক্ষণিকভাবে নিশ্চিত হওয়া যায়নি।সিরিয়ান অবজারভেটরি ফর হিউম্যান রাইটস জানিয়েছে, দামেস্কে সিরিয়ার সেনাবাহিনী ও নিরাপত্তা বাহিনীর কয়েক শ সদস্যকে তাঁদের সামরিক ইউনিফর্ম খুলে ফেলতে দেখা গেছে।",World,Prothom Alo
বিদেশে থেকে পদত্যাগ করেছেন এবি ব্যাংকের এমডি,https://www.prothomalo.com/business/bank/pzcy9pzqyl,৪ ঘণ্টা আগে,"বেসরকারি খাতে পরিচালিত এবি ব্যাংকের ব্যবস্থাপনা পরিচালক (এমডি) তারিক আফজাল পদত্যাগ করেছেন। তিনি ছুটি নিয়ে দেশের বাইরে অবস্থান করছিলেন এবং সেখান থেকেই পদত্যাগপত্র পাঠিয়ে দিয়েছেন বলে ব্যাংক সূত্রে জানা গেছে। ব্যাংকের অতিরিক্ত এমডি সৈয়দ মিজানুর রহমানকে এমডি পদে চলতি দায়িত্ব দেওয়া হয়েছে।তারিক আফজাল ২০১৮ সালে উপব্যবস্থাপনা পরিচালক হিসেবে এবি ব্যাংকে যোগ দেন। ২০১৯ সালের ৮ জুলাই তিনি ব্যাংকটির এমডি পদে দায়িত্ব পান।
জানা গেছে, এবি ব্যাংকের শীর্ষ গ্রাহকদের বেশির ভাগই নিয়মিত ঋণ পরিশোধ করছেন না। এর মধ্যে অন্যতম হলো সিকদার গ্রুপ, আশিয়ান সিটি, বিল্ডট্রেড, মাহিন গ্রুপ, আমান গ্রুপ, এরশাদ ব্রাদার্স ও স্বাস্থ্য খাতের আলোচিত ঠিকাদার মোতাজ্জেরুল ইসলাম ওরফে মিঠুর কয়েকটি প্রতিষ্ঠান। পাশাপাশি বেক্সিমকো গ্রুপের ঋণও ঠিকমতো আদায় করতে পারছে না ব্যাংকটি। এ ছাড়া মোরশেদ খানের মালিকানাধীন, বন্ধ হয়ে যাওয়া মোবাইল অপারেটর সিটিসেলের ঋণও খেলাপি হয়ে রয়েছে।
২০১৯ সালে এবি ব্যাংকের এমডি হয়ে তারিক আফজাল রাজনীতিতে সক্রিয় হয়ে ওঠেন। এ সময় তিনি আওয়ামী লীগের আন্তর্জাতিক উপকমিটির সদস্য হন। ফলে এবি ব্যাংকের অনিয়ম ঠেকাতে কেন্দ্রীয় ব্যাংকও নিশ্চুপ থাকে। আগস্ট মাসে আওয়ামী লীগ সরকার পতনের পরে তিনি রাজনীতিতে নিষ্ক্রিয় হয়ে পড়েন। এরপর গত মাসে ১৫ দিনের ছুটি নিয়ে আফজাল করিম কানাডায় চলে যান। আজ রোববার ওই ছুটি শেষ হওয়ার কথা ছিল। তবে ব্যক্তিগত কারণ দেখিয়ে আজই তিনি ই–মেইলে পদত্যাগপত্র পাঠিয়েছেন বলে জানা গেছে।তারিক আফজালকে বার্তা আদান–প্রদানের অ্যাপ হোয়াটসঅ্যাপে একাধিকবার ফোন করা হলেও তিনি সাড়া দেননি। ব্যাংকটির একজন কর্মকর্তা জানান, আজ এবি ব্যাংকের পরিচালনা পর্ষদের সভা চলছে। সেখানে তার পদত্যাগপত্র উপস্থাপন করা হবে।",Trade,Prothom Alo
তৈরি পোশাক খাতে নারীর অংশগ্রহণ কমেছে: বিআইডিএসের সম্মেলন,https://www.prothomalo.com/business/economics/orqs5xgcpp,৬ ঘণ্টা আগে,"দেশের তৈরি পোশাক খাতে নারীর অংশগ্রহণ কমছে। ২০১৪ সালে দেশের এই খাতের শ্রমশক্তিতে নারীর অংশগ্রহণ ছিল ৫৬ শতাংশ; ২০২৩ সালে যা ৫৩ শতাংশে নেমে এসেছে।বাংলাদেশ উন্নয়ন গবেষণা প্রতিষ্ঠান (বিআইডিএস) আয়োজিত চার দিনব্যাপী গবেষণা সম্মেলনের দ্বিতীয় দিনের প্রথম অধিবেশনে এই তথ্য তুলে ধরা হয়। দেখা যাচ্ছে, গত ১০ বছরে তৈরি পোশাক খাতের বেশির ভাগ উপখাতে নারীর অংশগ্রহণ কমেছে। এই খাতের আটটি উপখাতের মধ্যে ছয়টিতে নারীর অংশগ্রহণ কমেছে; বেড়েছে মাত্র দুটিতে।
টেকনোলজি আপগ্রেডেশন অব দ্য আরএমজি ইন্ডাস্ট্রিজ ইন বাংলাদেশ শীর্ষক উপস্থাপনায় বিআইডিএসের গবেষক কাজী ইকবাল দেখিয়েছেন, গত ১০ বছরে তৈরি পোশাকের উপখাতগুলোর মধ্যে শুধু হোম টেক্সটাইল ও ওভেন খাতে নারীর অংশগ্রহণ বেড়েছে। বাকি ছয়টি খাত অর্থাৎ নিট লিনজারি, ডেনিম ট্রাউজার, সোয়েটার, টি-শার্ট, জ্যাকেট, ওভেন ট্রাউজার ও ওভেন শার্টে নারী শ্রমিকের অংশগ্রহণ কমেছে। সবচেয়ে বেশি কমেছে জ্যাকেটে। এই উপখাতে ২০১৪ সালে নারী শ্রমিকের অংশগ্রহণ ছিল ৬৩ দশমিক ১৩ শতাংশ; ২০২৩ সালে তা কমে দাঁড়িয়েছে ৩৯ দশমিক ২২ শতাংশ।অধিবেশন সঞ্চালনা করেন সাজ্জাদ জহির। এ সময় উপস্থিত ছিলেন বিআইডিএসের মহাপরিচালক বিনায়ক সেন।উপস্থাপনায় বলা হয়, তৈরি পোশাক খাত গত ১০ বছরে অনেক বেশি পুঁজিঘন হয়েছে। সেই সঙ্গে শ্রমিকপ্রতি যন্ত্রের সংখ্যা কমেছে। এর প্রভাব সবচেয়ে বেশি পড়েছে মেশিন অপারেটর ও হেলপারদের ওপর। সামগ্রিকভাবে তৈরি পোশাক খাতের প্রতিষ্ঠানগুলোর সক্ষমতা বেড়েছে।
নারী শ্রমিকদের সংখ্যা হ্রাসের সঙ্গে যে আরেকটি পরিবর্তন গত ১০ বছরে হয়েছে, তা হলো উৎপাদন খাতে প্রযুক্তি জানা মানুষের কর্মসংস্থান বেড়েছে। এই খাতে বিএসসি ও ডিপ্লোমা টেক্সটাইল প্রকৌশলী বেড়েছে। কিন্তু টেক্সটাইল প্রকৌশলে নারীর সংখ্যা খুবই নগণ্য। এ ছাড়া বিএসসি শিল্প প্রকৌশলী ও ডিপ্লোমা শিল্প প্রকৌশলীর সংখ্যা বেড়েছে। ডিপ্লোমা শিল্প প্রকৌশলীর পেশা তুলনামূলকভাবে নতুন। তবে এই খাতে সম্প্রতি কয়েক বছরে নারীরা এসেছেন। এই খাত গত ১০ বছরে অনেক বড় হয়েছে বলে নন-টেকনিক্যাল মানুষের সংখ্যাও দ্বিগুণ হয়েছে—নারী-পুরুষ উভয়ের ক্ষেত্রেই তা প্রযোজ্য।প্রশ্নোত্তর পর্বে বিআইডিএসের মহাপরিচালক বিনায়ক সেন বলেন, এই যে প্রযুক্তির ব্যবহারের সঙ্গে নারীর শ্রমশক্তিতে অংশগ্রহণ কমে যাচ্ছে, এর সামাজিক প্রভাব আছে। বিষয়টি কি একেবারে বাজারের হাতে দেওয়া হবে, নাকি এখানে নারীদের অংশগ্রহণের হার বজায় রাখতে বিশেষ ব্যবস্থা নেওয়া হবে।
এই প্রশ্নের উত্তরে কাজী ইকবাল বলেন, নারীরা কোথায় কোথায় প্রযুক্তিগত উন্নয়নের কারণে সমস্যার মুখে পড়ছেন, তা চিহ্নিত করে তাঁদের নতুন দক্ষতা শেখানো দরকার। তাহলে নারীদের এই ঝরে পড়ার হার রোধ করা সম্ভব।এ প্রসঙ্গে বিআইডিএসের গবেষক মঞ্জুর আহমেদ বলেন, দেশে এই মুহূর্তে প্রযুক্তির কারণে বড় ধরনের ছাঁটাই হচ্ছে, তা নয়। এর প্রভাব আছে। চীনের একটি গবেষণার তথ্য তুলে ধরে তিনি বলেন, চীনে প্রযুক্তির কারণে ৩ শতাংশ ছাঁটাই হলেও ২ শতাংশ নতুন কর্মসংস্থান হচ্ছে। এই প্রক্রিয়া সবখানেই থাকবে। ফলে দরকার হচ্ছে, নারীদের দক্ষতা বৃদ্ধি করা বা তাঁদের নতুন দক্ষতা শেখানো, এবং প্রয়োজনবোধে নতুন জায়গায় নিয়ে যাওয়া।
সকালের অধিবেশনে আরেকটি গবেষণাপত্র ছিল উৎপাদন খাতে প্রযুক্তিগত উন্নয়নের প্রভাব নিয়ে। উপস্থাপনা করেন বিআইডিএসের গবেষণা সহযোগী ফারহিন ইসলাম। উৎপাদন খাতে প্রযুক্তিগত উন্নয়নের ফলে উৎপাদনশীলতা বাড়লে কর্মসংস্থানে কী প্রভাব পড়বে, তার একটি তুলনামূলক চিত্র দেখান তিনি।সলো গ্রোথ মডেল ব্যবহার করে ফারহিন ইসলাম দেখান, প্রযুক্তিগত উন্নয়নের ফলে উৎপাদনশীলতা বাড়লে বাংলাদেশের উৎপাদন খাতে ১৮ লাখ কর্মীর কাজ চলে যেতে পারে। সবচেয়ে বেশি প্রভাব পড়বে তৈরি পোশাক ও বস্ত্র খাতে। এই খাতে ১০ লাখ মানুষের কাজ চলে যেতে পারে।শুধু তৈরি পোশাক খাত নয়, কোন খাতে ও কোন এলাকায় কত মানুষের কাজ চলে যেতে পারে, তারও সম্ভাব্য হিসাব দেওয়া হয় এই গবেষণাপত্রে।
তবে কর্মসংস্থান হ্রাসের এই হিসাব করা হয়েছে উৎপাদন খাতের প্রবৃদ্ধির হার ধ্রুব রেখে। এই খাতের ১০ শতাংশ প্রবৃদ্ধি হলে ২০২৫ সালের মধ্যে ৫০ শতাংশ উৎপাদনশীলতা বৃদ্ধি সত্ত্বেও নতুন যত কর্মসংস্থান হবে, তা ছাঁটাইয়ের চেয়ে বেশি। ফারহিন আরও বলেন, ১০ শতাংশ প্রবৃদ্ধি হলে উৎপাদন খাতে ২০ লাখ কর্মসংস্থান হবে।ফারহিন ইসলাম আরও বলেন, যেসব খাতে প্রযুক্তি ব্যবহার হবে মানব শ্রমের সহায়ক শক্তি হিসেবে, সেসব খাতে ছাঁটাই হবে কম। আর যেখানে মানব শ্রমের বিকল্প হিসেবে প্রযুক্তির ব্যবহার হবে, সেখানে ছাঁটাই হবে বেশি।অনুষ্ঠানে বিআইডিএসসহ বিভিন্ন প্রতিষ্ঠানের গবেষক ও সাংবাদিকেরা উপস্থিত ছিলেন।",Trade,Prothom Alo
ট্রাম্পের জ্বালানি নীতিকে সমর্থন করছেন রাশিয়ার বৃহত্তম তেল কোম্পানির প্রধান,https://www.prothomalo.com/business/world-business/z7zqwpmue1,১০ ঘণ্টা আগে,"রাশিয়ার সবচেয়ে বড় জ্বালানি তেল উৎপাদনকারী প্রতিষ্ঠান রসনেফটের প্রধান ইগর সেচিন বলেছেন, যুক্তরাষ্ট্রের তেল কোম্পানিগুলোকে সুরক্ষা দিতে নবনির্বাচিত প্রেসিডেন্ট ডোনাল্ড ট্রাম্প যে প্রস্তাব দিয়েছেন, তা তিনি সমর্থন করেন।কাতারে একটি সম্মেলনে গতকাল শনিবার ইগর সেচিন বলেন, নির্বাচনী প্রচারণার সময় ট্রাম্প ‘যথাযথ’ অর্থনৈতিক পদক্ষেপ গ্রহণ করার প্রতিশ্রুতি দিয়েছেন। এসব পদক্ষেপের মধ্যে রয়েছে নিজ দেশের জ্বালানি উৎপাদনকারী কোম্পানি ও বাজারকে সুরক্ষা দেওয়া।
ডোনাল্ড ট্রাম্প আগামী ২০ জানুয়ারি প্রেসিডেন্ট হিসেবে শপথ গ্রহণ করবেন। তাঁর আবারও মার্কিন প্রেসিডেন্ট হিসেবে দায়িত্ব গ্রহণের বিষয়ে রাশিয়ায় অনেকেই সতর্কভাবে আশাবাদী। তবে মস্কোতে কেউ কেউ এমনও মনে করেন যে তিনি প্রেসিডেন্ট হলেও রাশিয়ার ক্ষেত্রে মার্কিন দৃষ্টিভঙ্গি খুব একটা পাল্টাবে না।বর্তমান প্রেসিডেন্ট জো বাইডেনের শাসনামলে রাশিয়ার সঙ্গে যুক্তরাষ্ট্রের সম্পর্ক শীতল যুদ্ধের পর সবচেয়ে খারাপ অবস্থায় নেমে গেছে। বেশ কিছু ইস্যুর কারণে দুই দেশের সম্পর্কে টানাপোড়েন চলছে, যার একটি হলো ইউক্রেনে চলমান সংঘাত।ডোনাল্ড ট্রাম্প প্রেসিডেন্ট নির্বাচিত হওয়ার পরপরই রাশিয়ার প্রেসিডেন্ট ভ্লাদিমির পুতিন তাঁকে অভিনন্দন জানিয়েছেন। একজন বন্দুকধারী যখন রিপাবলিকান প্রার্থীকে হত্যা করার চেষ্টা করেছিল, তখন তিনি যে সাহস দেখিয়েছেন, এর প্রশংসা করেছেন রাশিয়ার নেতা। পুতিন বলেছেন, ট্রাম্পের সঙ্গে আলোচনা করতে মস্কো প্রস্তুত রয়েছে।
গত মাসে ট্রাম্প যুক্তরাষ্ট্রের সবচেয়ে বড় তিন বাণিজ্য অংশীদারের ওপর শুল্ক বেশ অনেকটা বাড়ানোর প্রতিশ্রুতি দিয়েছেন। এ তিন দেশ হলো কানাডা, মেক্সিকো ও চীন। ট্রাম্প জানিছেন, কীভাবে তিনি তাঁর নির্বাচনী প্রতিশ্রুতি বাস্তবায়ন করবেন। তবে এই পদক্ষেপ বাস্তবে রূপ পেলে তা একটি নতুন বাণিজ্যযুদ্ধের সূচনা করতে পারে বলে আশঙ্কা করা হচ্ছে।ইগর সেচিন বলেন, ‘এতে আশ্চর্য হওয়ার কিছু নেই যে কানাডা, মেক্সিকো, চীন ও ইউরোপকে ভুগতে হবে। মনে রাখতে হবে, ডোনাল্ড ট্রাম্প যুক্তরাষ্ট্রের প্রেসিডেন্ট, মেক্সিকো কিংবা কানাডার নন।’
নির্বাচনী প্রচারণার সময় ট্রাম্প দেশের ভেতরে তেল ও গ্যাসের উৎপাদন বাড়ানোরও প্রতিশ্রুতি দিয়েছেন। ইগর সেচিন বলেন, ট্রাম্প সম্ভবত হাইড্রোকার্বন উৎপাদনের ওপর বিদ্যমান সব বিধিনিষেধ তুলে নেবেন, কর কমাবেন এবং বিকল্প জ্বালানির ‘বিভ্রম’ থেকে ‘সত্যিকার’ জ্বালানি খাতে বিনিয়োগ করবেন।",Trade,Prothom Alo
আলু ও পেঁয়াজ আমদানিতে ভারতের বিকল্প খুঁজছে বাংলাদেশ,https://www.prothomalo.com/business/meph5yuraf,১২ ঘণ্টা আগে,"আলু ও পেঁয়াজ আমদানিতে একক উৎস দেশের ওপর নির্ভর না করে বিকল্প খুঁজছে বাংলাদেশ। এই দুই পণ্যের সরবরাহ ব্যবস্থা ঠিক রাখতে সরকার ভারতের পাশাপাশি আরও কিছু দেশ চিহ্নিত করেছে। এ নিয়ে বাংলাদেশ ট্রেড অ্যান্ড ট্যারিফ কমিশন (বিটিটিসি) গত সপ্তাহে একটি প্রতিবেদন দিয়েছে বাণিজ্য মন্ত্রণালয়ে।এ বিষয়ে এই দুই পণ্যের আমদানিকারক, উৎপাদক, পাইকার, কৃষি মন্ত্রণালয়সহ সংশ্লিষ্টদের গত বৃহস্পতিবার বৈঠক করেছে বাণিজ্য মন্ত্রণালয়। এ নিয়ে আরও বৈঠক হবে বলে জানা গেছে।জানতে চাইলে বাণিজ্যসচিব মোহাং সেলিম উদ্দিন গত বৃহস্পতিবার প্রথম আলোকে বলেন, ‘আলু-পেঁয়াজের দাম ও সরবরাহ পরিস্থিতি ঠিক রাখার জন্য বিকল্প উৎসের সন্ধান দিয়েছে বিটিটিসি। আমদানিকারকদের প্রতি আমরা অনুরোধ করব, তাঁরাও যেন এ ব্যাপারে মনোযোগী হন।’
বর্তমানে আলু আমদানি হচ্ছে শুধু ভারত থেকে। পেঁয়াজ বেশি আমদানি হচ্ছে ভারত ও মিয়ানমার থেকে। তবে পাকিস্তান, চীন ও তুরস্ক থেকেও পেঁয়াজ আমদানি হচ্ছে, যদিও পরিমাণে কম।বিটিটিসির প্রতিবেদনে বলা হয়েছে, বর্তমানে আলু ও পেঁয়াজ বেশি আমদানি হয় ভারত থেকে। এই পরিস্থিতিতে আমদানির জন্য বিকল্প দেশের ওপর গুরুত্ব দেওয়া হচ্ছে। এ ক্ষেত্রে বিটিটিসি আলু আমদানিতে চারটি দেশের কথা বলেছে। এগুলো হলো জার্মানি, মিশর, চীন ও স্পেন। পেঁয়াজের জন্য চীন, পাকিস্তান ও তুরস্কের কথা বলেছে বিটিটিসি।এই দুই পণ্যে কেন ভারতের পাশাপাশি অন্য উৎসও খোঁজা হচ্ছে, তার কিছু কারণ তুলে ধরা হয়েছে প্রতিবেদনে। এতে বলা হয়েছে, বর্তমানে ভারতের স্থানীয় বাজারে পেঁয়াজ ও আলুর মূল্যে ঊর্ধ্বমুখী প্রবণতা দেখা যাচ্ছে। স্থানীয় বাজার স্থিতিশীল করতে ভারত রপ্তানি নিরুৎসাহিত করার বিভিন্ন পদক্ষেপ নিয়ে থাকে। তাই বিকল্প উৎস থেকে বাংলাদেশি আমদানিকারকদের উৎসাহিত করা যেতে পারে বলে মনে বিটিটিসি।
বিটিটিসির প্রতিবেদনে ভারতে পেঁয়াজ ও আলু দামের চিত্র তুলে ধরা হয়েছে। গত ২ ডিসেম্বর ভারতে পেঁয়াজের দাম ছিল প্রতি টন ৫৬৪ মার্কিন ডলার। এক মাস আগে যা ছিল টন প্রতি ৫১০ ডলার। এক বছর আগে দাম ছিল ২৪৪ ডলার। এক মাস আগের তুলনায় ভারতে পেঁয়াজের দাম বেড়েছে ১০ দশমিক ৫৯ শতাংশ। আর এক বছর আগের তুলনায় বেড়েছে ১৩১ শতাংশ।২ ডিসেম্বর ভারতে আলুর দাম ছিল প্রতি টন ৩৫৫ ডলার, যা এক মাস আগে ছিল ৩২৯ ডলার। এক বছর আগে আলুর দাম ছিল ২৬৬ ডলার। আলুর দাম ভারতে এক মাসে বেড়েছে প্রায় সাড়ে ৭ শতাংশ। এক বছরে বেড়েছে ৩৪ শতাংশ।দুই পণ্যের ভারতের খুচরা বাজার দর নিয়ে প্রতিবেদনে কিছু উল্লেখ করা হয়নি। তবে এ দুই পণ্যের দেশীয় বাজার দর নিয়ে বলা হয়েছে, গত ৩ ডিসেম্বর মান ভেদে প্রতি কেজি আলু কেনাবেচা হয়েছে ৭৫ থেকে ৮০ টাকা কেজি দরে। এক মাসে আলুর দাম বেড়েছে ২৪ শতাংশ। আর এক বছরের ব্যবধানে দাম বেড়েছে ৭৮ শতাংশ।
দেশি পেঁয়াজের দাম এক বছর আগের তুলনায় ২ শতাংশ বেড়েছে। যদিও গত এক মাসে তা ১২ শতাংশ কমেছে। বর্তমানে প্রতি কেজি ১১৫ থেকে ১৩০ টাকা বিক্রি হচ্ছে।আলু ও পেঁয়াজ আমদানিতে ভারতের বিকল্প উৎসের বিষয়ে গতকাল শনিবার বিটিটিসির চেয়ারম্যান মইনুল খান মুঠোফোনে প্রথম আলোকে বলেন, ‘একটা বা দুইটা উৎস ঝুঁকিপূর্ণ। এই যেমন হিলি স্থলবন্দর দিয়ে ভারত থেকে পেঁয়াজের ট্রাক আসত দিনে ৪০ থেকে ৫০ টি। এখন আসছে ১০ থেকে ১২টি। এ ধরনের অসুবিধার জন্য আমরা বিকল্প পথ খুঁজছি।’কাছাকাছি দেশ হওয়ায় ভারত বা মিয়ানমার থেকে আলু-পেঁয়াজ আমদানিতে খরচ কম পড়ে, সময়ও বাঁচে। এ বিষয়ে মইনুল খান বলেন, ‘আমরা বিশ্লেষণ করে দেখেছি কিছু ক্ষেত্রে খরচ সমানই পড়ে। সরবরাহ ব্যবস্থা ঠিক রাখার জন্য অনেক ক্ষেত্রে দামটাও বড় বিষয় নয়-এটাও আমাদের মাথায় রাখাতে হবে।’
বিটিটিসির প্রতিবেদনে বলা হয়, বছরে বাংলাদেশে পেঁয়াজের চাহিদা ২৬ থেকে ২৮ লাখ টন। ২০২৩-২৪ অর্থবছরে পেঁয়াজ উৎপাদন হয়েছে ৩৯ লাখ টন। তবে ৩০ শতাংশ সংরক্ষণকালীন ক্ষতি ও বীজ বাদে সরবরাহ হয়েছে ২৭ লাখ টনের কিছু বেশি।যদিও ব্যবসায়ীরা মনে করেন, উৎপাদন ও চাহিদার হিসাব ঠিক নেই। এ কারণে দেশে ভালো উৎপাদনের পরও চাহিদার অন্তত ৩০ শতাংশ পেঁয়াজ আমদানি করতে হয়।বিটিটিসির প্রতিবেদনে বলা হয়, ২০২৩-২৪ অর্থবছরে ভারত, পাকিস্তান, তুরস্ক, মিশর, চীন ও মিয়ানমার থেকে সাড়ে ৯ লাখ টন পেঁয়াজ আমদানি হয়েছে।দেশে বছরে আলুর চাহিদা ৮৫ থেকে ৯০ লাখ টন। স্থানীয় উৎপাদন ১০৬ লাখ টন। ২৫ শতাংশ সংরক্ষণকালীন ক্ষতি ও বীজ বাদে সরবরাহ সাড়ে ৭৯ লাখ টন। ভারত থেকে ২০২৩-২৪ অর্থবছরে আলু আমদানি হয়েছে দেড় লাখ টন।আলু ও পেঁয়াজ আমদানির বিকল্প উৎস বিষয়ে গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান গতকাল মুঠোফোনে প্রথম আলোকে বলেন, ‘শুধু আলু-পেঁয়াজ নয়, অন্য নিত্যপণ্যের ক্ষেত্রেও ভারতের বিকল্প উৎস দেশ খোঁজা করা দরকার। এ ব্যাপারে বিটিটিসির উদ্যোগকে সাধুবাদ জানাই। তবে আরেকটি গুরুত্বপূর্ণ হলো বছরের কোন সময়ে কোন পণ্যের ঘাটতি থাকে, তা আগেই বের করা এবং সে অনুযায়ী দ্রুততম সময়ে পদক্ষেপ নেওয়া।’",Trade,Prothom Alo
বিআইডিএসের উন্নয়ন সম্মেলন২০ শতাংশ অদরিদ্র পরিবার দরিদ্র হওয়ার উচ্চ ঝুঁকিতে,https://www.prothomalo.com/business/economics/chjhes2bx1,০৭ ডিসেম্বর ২০২৪,"দারিদ্র্য নিরসনে এখন পর্যন্ত বাংলাদেশের উল্লেখযোগ্য অগ্রগতি হয়েছে। তা সত্ত্বেও বর্তমানে প্রায় দেশে প্রতি পাঁচটি অদরিদ্র (নন–পুওর) পরিবারের মধ্যে একটি, অর্থাৎ ২০ শতাংশ পরিবার এখন দরিদ্র হওয়ার উচ্চ ঝুঁকিতে রয়েছে। আর উচ্চ ঝুঁকিতে না থাকলেও প্রায় অর্ধেক অদরিদ্র বা নন–পুওর পরিবারের পুনরায় দরিদ্র্য পরিস্থিতিতে (ভালনারেবল) পড়ার আশঙ্কা রয়েছে।আজ শনিবার বিকেলে রাজধানীর গুলশানের একটি হোটেলে বাংলাদেশ উন্নয়ন গবেষণা প্রতিষ্ঠানের (বিআইডিএস) বার্ষিক উন্নয়ন সম্মেলনের প্রথম দিনের একটি অধিবেশনে এমন তথ্য জানান বিশ্বব্যাংকের কর্মকর্তারা। বাংলাদেশে দারিদ্র্যবিষয়ক এই অধিবেশনে সভাপতিত্ব করেন বাংলাদেশে বিশ্বব্যাংকের কান্ট্রি ডিরেক্টর আবদুলায়ে সেক।অনুষ্ঠানে বাংলাদেশে খানাভিত্তিক দারিদ্র্য ঝুঁকি নিয়ে আলোচনা করেন বিশ্বব্যাংকের জ্যেষ্ঠ অর্থনীতিবিদ সার্জিও অলিভিয়েরি। তিনি জানান, সাধারণ মানুষের জন্য বিভিন্ন মৌলিক পরিষেবা সহজলভ্য হওয়ায় তা দারিদ্র্য পরিস্থিতি কমাতে বড় অবদান রেখেছে। তা সত্ত্বেও জনসংখ্যার বড় একটি অংশ দারিদ্র্যের ঝুঁকির মধ্যে রয়েছে। বিশেষ করে ২০২২ সালের পর অভ্যন্তরীণ ও বহিঃস্থ নানা কারণে এমন ঝুঁকি বেড়েছে।
যেসব কারণে দেশে দারিদ্র্যের ঝুঁকি বাড়ছে, তার মধ্যে অন্যতম হলো বন্যা, অতিবৃষ্টি, খরাসহ বিভিন্ন প্রাকৃতিক দুর্যোগ। ২০২২ সালের খানা আয় ও ব্যয় জরিপের তথ্য তুলে ধরে সার্জিও অলিভিয়েরি বলেন, প্রাকৃতিক দুর্যোগের আঘাত মোকাবিলায় অধিকাংশ দরিদ্র পরিবার তাদের সঞ্চয় ভেঙে খরচ করে। এসব মানুষের হার ৫২ দশমিক ৭ শতাংশ। অন্যদিকে দুর্যোগের ধাক্কা মোকাবিলায় ৩১ শতাংশ দরিদ্র পরিবার তাদের খাওয়ার খরচ কমিয়েছে। এ ছাড়া সাড়ে ৬ শতাংশ দরিদ্র পরিবার তাদের সম্পদ বিক্রি করে ও সাড়ে ১৬ শতাংশ দরিদ্র পরিবার ঋণ নিয়ে পরিস্থিতি সামাল দেওয়ার চেষ্টা করেছে। খুব কমসংখ্যক পরিবারই দুর্যোগের কারণে সৃষ্ট দারিদ্র্যের আঘাত মোকবিলায় সরকারি সাহায্য পেয়েছে। এই হার মাত্র ৪ শতাংশ, যারা সরকারি সহায়তা পেয়েছে।বর্তমান খাদ্যমূল্যের অস্থিরতাকে দেশের নীতিনির্ধারকদের জন্য বড় চ্যালেঞ্জ বলে উল্লেখ করেন সার্জিও অলিভিয়েরি। তিনি বলেন, আয় কম বা আয় নেই, এমন পরিবারের সদস্যরা বেশি কষ্টে রয়েছেন। এ সমস্যার টেকসই সমাধানে তাঁদের আয় বৃদ্ধির দিকে মনোযোগ দেওয়া প্রয়োজন। এ জন্য মানসম্মত শিক্ষায় বিনিয়োগ, সরবরাহ খাতের অবকাঠামো উন্নয়ন এবং সামাজিক সুরক্ষা কর্মসূচি বৃদ্ধির পরামর্শ দিয়েছেন তিনি।
‘স্থিতিশীলতাকে গুরুত্ব দিচ্ছে সরকার’অনুষ্ঠানে বিশ্বব্যাংকের সাম্প্রতিক আউটলুক তথা পূর্বাভাসের তথ্য তুলে ধরে সংস্থাটির ঢাকা কার্যালয়ের জ্যেষ্ঠ অর্থনীতিবিদ ধ্রুব শর্মা বলেন, দীর্ঘ সময় ধরে বাংলাদেশে উচ্চ মূল্যস্ফীতি বিরাজ করছে। এতে সাধারণ মানুষ ভোগের পরিমাণ কমিয়েছেন। অন্যদিকে আর্থিক খাতে বিশৃঙ্খলা তৈরি হয়েছে, ডলারের বিপরীতে টাকার মান কমেছে, সরবরাহ শৃঙ্খলে বিঘ্ন ঘটেছে, রপ্তানি চাহিদা হ্রাস পেয়েছে। এ ছাড়া জ্বালানি ব্যয় বেড়ে যাওয়ায় সার্বিকভাবে বিনিয়োগ ও শিল্প উৎপাদন কমেছে। এসব কারণে মোট দেশজ উৎপাদনে (জিডিপি) প্রবৃদ্ধি কমবে। চলতি ২০২৪–২৫ অর্থবছর শেষে বাংলাদেশের প্রকৃত জিডিপি প্রবৃদ্ধি কমে ৪ শতাংশে নেমে আসতে পারে।ধ্রুব শর্মা বলেন, সাম্প্রতিক মাসগুলোয় তিনটি ক্ষেত্রে সরকারি নীতিতে পরিবর্তন এসেছে। এগুলো হচ্ছে মূল্যস্ফীতি নিয়ন্ত্রণে সুদহার বৃদ্ধি, বিনিময় হারের নমনীয়তা ও আর্থিক খাতে স্থিতিশীলতা আনা। ঋণের খরচ বাড়ায় সরকারি-বেসরকারি ক্রেডিট গ্রোথ, অর্থাৎ ঋণে প্রবৃদ্ধি কমেছে। তারপরও সরকার মুদ্রানীতির কঠোরতা থেকে সরছে না। তাতে মনে হচ্ছে, বর্তমান পরিস্থিতিতে জিডিপি প্রবৃদ্ধির চেয়ে মূল্যস্ফীতি কমানো এবং আর্থিক খাতের স্থিতিশীলতা ফিরিয়ে আনতে সরকার সবচেয়ে বেশি গুরুত্ব দিচ্ছে।
সরকারের এসব উদ্যোগের ফলে বিভিন্ন ক্ষেত্রে ইতিবাচক ফলও দেখা গেছে বলে মন্তব্য করেন ধ্রুব শর্মা। তিনি বলেন, গত আগস্ট মাসের পর থেকে বিনিময় হার অনেক স্থিতিশীল রয়েছে। আনুষ্ঠানিক মাধ্যম তথা বৈধ উপায়ে প্রবাসী আয় আসার পরিমাণ বেড়েছে এবং রপ্তানির ধারাও ইতিবাচক। তাতে কেন্দ্রীয় ব্যাংকে বৈদেশিক মুদ্রার রিজার্ভ স্থিতিশীল রয়েছে। বর্তমান পরিস্থিতি বিবেচনায় আশা করা যায়, চলতি অর্থবছরের শেষে মূল্যস্ফীতি সহনীয় পর্যায়ে চলে আসবে।সরকার বিভিন্ন বিষয়ে তথ্য-উপাত্ত তৈরি করলেও সেগুলো সহজে পাওয়া যায় না এবং তার বিশ্বাসযোগ্যতা নিয়েও প্রশ্ন রয়েছে বলে অনুষ্ঠানে মন্তব্য করেন বিশ্বব্যাংকের জ্যেষ্ঠ অর্থনীতিবিদ নেথ্রা পালানিস্বামী। তিনি জানান, সরকার তথ্যের প্রবেশাধিকার ও ব্যবহারের চেয়ে শুধু তথ্য উৎপাদনের ওপর বেশি জোর দেয়। অন্যদিকে এসব তথ্য সংগ্রহের পদ্ধতি, মান ও তার বিশ্বাসযোগ্যতা নিয়ে প্রশ্ন রয়েছে।নেথ্রা পালানিস্বামী আরও বলেন, সরকার যে সূচক অনুসারে খাদ্যের দারিদ্র্যের সীমা হিসাব করে, তা ১৯৭০–এর দশকে তৈরি। বর্তমান সময়ের কনজাম্পশন বা ভোগের ধরনের আলোকে এটি হালনাগাদ করা প্রয়োজন।",Trade,Prothom Alo
বাংলাদেশ ইচ্ছা করলেও বোধ হয় এলডিসি তালিকায় থাকতে পারবে না: ওয়াহিদউদ্দিন মাহমুদ,https://www.prothomalo.com/business/economics/kub9u2j50s,০৭ ডিসেম্বর ২০২৪,"পরিকল্পনা ও শিক্ষা উপদেষ্টা ওয়াহিদউদ্দিন মাহমুদ বলেছেন, বাংলাদেশ ইচ্ছা করলেও বোধ হয় স্বল্পোন্নত দেশের (এলডিসি) তালিকায় থাকতে পারবে না। এটা হয়তো অনেকে জানেন না। বাংলাদেশ এলডিসি থেকে উত্তরণের তিনটি সূচকেই দুবার উত্তীর্ণ হয়েছে। এর আগে মালদ্বীপ ও কয়েকটি ক্ষুদ্র দ্বীপদেশ এলডিসি থেকে উত্তরণ হতে চায়নি। এটা একধরনের অবনমন।আজ শনিবার রাজধানীর একটি হোটেলে বাংলাদেশ উন্নয়ন গবেষণা প্রতিষ্ঠান (বিআইডিএস) আয়োজিত বার্ষিক উন্নয়ন সম্মেলনের প্রথম দিনের প্রথম অধিবেশনে ওয়াহিদউদ্দিন মাহমুদ এসব কথা বলেন।
ওয়াহিদউদ্দিন মাহমুদ বলেন, গত সরকারের আমলে যেসব প্রকল্প নেওয়া হয়েছিল, তার মধ্যে পদ্মা সেতুসহ বেশ কয়েকটি ভালো প্রকল্প আছে; কিন্তু ওই সব প্রকল্পের মধ্যে অনেকগুলোই ‘প্রেস্টিজ প্রকল্প’ বা সুখ্যাতি অর্জনের জন্য নেওয়া হয়েছিল। এসব নিয়ে কী করা যায়, তা ভেবে দেখা হচ্ছে।ছাত্র-জনতার অভ্যুত্থানের পর বাংলাদেশ কীভাবে সমতামূলক সমাজ নির্মাণ করতে পারে—এ প্রসঙ্গে ওয়াহিদউদ্দিন মাহমুদ বলেন, অন্তর্বর্তী সরকার বড় ধরনের সম্পদের স্বল্পতায় আছে। অনেক টাকা দেশের বাইরে পাচার হয়েছে; মানুষের টাকা ব্যাংকে আছে; কিন্তু ব্যাংকের টাকা বাইরে চলে গেছে। বেক্সিমকোর মতো বড় শিল্পপ্রতিষ্ঠানের স্থিতিপত্রে অনেক টাকা থাকলেও বাস্তবে দেশের মধ্যে নেই। তাদের ৩০-৪০ হাজার শ্রমিকের মজুরি দিতে হয়; কিন্তু টাকা আসবে কোথা থেকে।
বর্তমান বাস্তবতায় সমতামূলক সমাজ নির্মাণ কঠিন। সম্পদের স্বল্পতার মধ্যে শিক্ষা, স্বাস্থ্য ও মানবসম্পদের উন্নয়নে বিনিয়োগ বাড়ানো কঠিন বলে মন্তব্য করেন ওয়াহিদউদ্দিন মাহমুদ। তিনি বলেন, এখন ডায়ালাইসিস মেশিন কেনা হবে, নাকি জনস্বাস্থ্যে বিনিয়োগ করা হবে—এটা নৈতিক বিষয় হয়ে দাঁড়িয়েছে। ডায়ালাইসিস মেশিনে বরাদ্দ না দিলে রাতে ঘুম হবে না।পরিকল্পনা ও শিক্ষা উপদেষ্টার মতে, রাজনৈতিক সরকার রাজনীতিবিদদের সুবিধা দিতে গিয়ে সরকারি টাকার অপচয় করেন। একটি গণতান্ত্রিক দেশে বৈষম্য কমাতে খাদ্য, বস্ত্র, বাসস্থান, শিক্ষা, স্বাস্থ্য, ব্যক্তিগত মত প্রকাশ, অধিকার—এসব নিশ্চিত করা উচিত।
এই অধিবেশনে সভাপতিত্ব করেন বিআইডিএসের মহাপরিচালক বিনায়ক সেন। তিনি বলেন, বৈষম্য ক্রমেই বাড়ছে। সমাজে ন্যায্যতা নিশ্চিত করতে হবে।অনুষ্ঠানে আরও বক্তব্য দেন বিশ্বব্যাংকের ভাইস প্রেসিডেন্ট ইন্ডারমিট এস গিল, বিআইডিএসের সাবেক গবেষণা পরিচালক রুশিদান ইসলাম রহমান প্রমুখ।",Trade,Prothom Alo
অবসর নিয়ে নিজের পরিকল্পনা জানালেন অর্থনীতিবিদ রেহমান সোবহান,https://www.prothomalo.com/business/economics/mthmrn3j2v,০৭ ডিসেম্বর ২০২৪,"অবসর গ্রহণের বিষয়ে নিজের পরিকল্পনা জানিয়েছেন দেশের বিশিষ্ট অর্থনীতিবিদ রেহমান সোবহান। এখন তাঁর বয়স ৯০। তিন খণ্ডে যে আত্মজীবনী লিখছেন তিনি, তার শেষ খণ্ডটি লেখা হয়ে গেলেই ছুটি নিতে চান। এরপর শুধুই অবসর জীবন কাটাবেন তিনি।বাংলাদেশ উন্নয়ন গবেষণা প্রতিষ্ঠানের (বিআইডিএস) বার্ষিক উন্নয়ন সম্মেলনে রেহমান সোবহান আজ শনিবার ঢাকার এক হোটেলে একক বক্তৃতা দেন। সেখানে তিনি কথা বলেন রাজনীতি নিয়ে, উঠে আসে দেশের বিদ্যমান বৈষম্য আর অন্যায্যতার কথাও। তবে প্রশংসা করেন দারিদ্র্য কমানোর উদ্যোগকে।
এরই এক ফাঁকে জানান অবসর নিতে আর খুব বেশি দেরি করবেন না বর্তমানে বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) চেয়ারম্যানের দায়িত্ব পালনকারী রেহমান সোবহান। তিনি বলেন, ‘এখন আমার বয়স ৯০ বছর। আমি তৃতীয় আত্মজীবনী লিখছি। এটা লেখা হলে কলম ছুড়ে ফেলব। তখন টিভিতে সিরিয়াল দেখব।’এর আগে আত্মজীবনীর দুই খণ্ড লিখেছেন তিনি। আত্মজীবনীর নাম আনট্রাঙ্কুয়েল রিকালেকশনস। এই শিরোনামের পর খণ্ড দুটির নামকরণ হয়েছে এভাবে—দ্য ইয়ার্স অব ফুলফিলমেন্ট এবং ফ্রম ডন টু ডার্কনেস। খণ্ড দুটির মাধ্যমে রেহমান সোবহান তাঁর জীবনকে দুটি পর্বে মলাটবদ্ধ করেছেন।প্রথম খণ্ডের ব্যাপ্তিকাল রেহমান সোবহানের জন্ম থেকে ১৯৭১ সালের ৩১ ডিসেম্বর পর্যন্ত, যেদিন তিনি মূলত স্বাধীন দেশের রাজধানী হিসেবে ঢাকাতে প্রথম পা রাখেন। আর পরের খণ্ডটি শুরু হয়েছে ১৯৭২ সালের প্রথম দিন থেকে এবং ১৯৭৫ সালের শেষ পর্যন্ত। ভারতীয় প্রকাশনা প্রতিষ্ঠান সেজ পাবলিকেশনস থেকে আগে এ দুটো প্রকাশিত হয়েছিল। পরে ইউপিএল নতুন করে এগুলো প্রকাশ করে।
রেহমান সোবহানের জন্ম ১৯৩৫ সালে। ঢাকার নবাব পরিবারে ছিল তাঁর নানাবাড়ি। পাকিস্তানের একসময়ের গভর্নর জেনারেল ও প্রধানমন্ত্রী খাজা নাজিমউদ্দিন ছিলেন তাঁর নানা। উচ্চপদস্থ পুলিশ কর্মকর্তা বাবার চাকরির সুবাদে তাঁর শৈশব কেটেছে কলকাতায়। পড়াশোনার জন্য কেটেছে দার্জিলিং, লাহোর, কেমব্রিজে।কেমব্রিজে পড়ার সময় রেহমান সোবহান সিদ্ধান্ত নেন তিনি ঢাকাতেই থিতু হবেন। এ বছরের মার্চে তাঁর বই প্রকাশের আলোচনায় তিনি বলেন, এটি ছিল একই সঙ্গে তাঁর পলিটিক্যাল ও আইডিওলজিক্যাল সিদ্ধান্ত। রাজনৈতিক ও অর্থনৈতিক নানা পরিস্থিতির মধ্যেই তিনি পূর্ব পাকিস্তানের সম্ভাবনা দেখতে পেয়েছিলেন।
লন্ডন থেকে পড়াশোনা শেষ করে ফিরে আসার পর তাঁর বাবা ঢাকায় তাঁদের পারিবারিক চামড়ার ব্যবসায় ঢুকিয়ে দিতে চাইলেন। রেহমান সোবহানের ভাষায়, এটি ছিল তাঁর বাবার পিকিউলিয়ার আইডিয়া বা অদ্ভুত চিন্তা। চামড়ার ব্যবসায় যুক্ত হওয়া নিয়ে পিতা-পুত্রের মধ্যে দ্বৈরথের বিষয়টিও উঠে আসে মার্চ মাসে দেওয়া তাঁর ওই বক্তব্যে।এরপর তিনি ঢাকা বিশ্ববিদ্যালয়ের অর্থনীতি বিভাগে শিক্ষকতায় যুক্ত হয়ে যান। সে সময় প্রত্যক্ষ করেন পাকিস্তানি শোষকদের বিরুদ্ধে অসন্তোষ, সাধারণ মানুষের মধ্যে মুক্তির আকাঙ্ক্ষা ও সেই সময়ের ছাত্র-জনতার রাজনীতি। ছয় দফার খসড়া তৈরি ও নির্বাচনের ইশতেহার তৈরিতে যুক্ত ছিলেন তিনি।",Trade,Prothom Alo
১৯ জানুয়ারির মধ্যে বিক্রি না হলে যুক্তরাষ্ট্রে নিষিদ্ধ হবে টিকটক,https://www.prothomalo.com/business/world-business/nddee00jk3,০৭ ডিসেম্বর ২০২৪,"যুক্তরাষ্ট্রে সামাজিক যোগাযোগমাধ্যম টিকটকের ব্যবসা আগামী ১৯ জানুয়ারির মধ্যে বিক্রি করতে হবে। মার্কিন কোনো কোম্পানির কাছে জনপ্রিয় এই অ্যাপ ওই সময়ের মধ্যে বিক্রি না করলে এটিকে নিষিদ্ধ করা হবে। যুক্তরাষ্ট্রের একটি আপিল আদালত এ আদেশ দেওয়ার পর টিকটকে যাঁরা কনটেন্ট তৈরি করেন, তাঁরা তাঁদের ফলোয়ারদের প্রতিদ্বন্দ্বী প্ল্যাটফর্মে চলে যাওয়ার জন্য বলেছেন।বার্তা সংস্থা রয়টার্স জানিয়েছে, মেটার মালিকানাধীন ইনস্টাগ্রাম কিংবা অ্যালফাবেটের মালিকানাধীন ইউটিউবের মতো প্লাটফর্মে তাদের চ্যানেলের গ্রাহক হতে টিকটকের মার্কিন কনটেন্ট তৈরিকারকেরা অনুসারীদের অনুরোধ করছেন। যুক্তরাষ্ট্রে টিকটকের ১৭ কোটি ব্যবহারকারী রয়েছে। ফলে এটি সে দেশে একটি গুরুত্বপূর্ণ ডিজিটাল শক্তি হিসেবে দাঁড়িয়ে গেছে।
টিকটকে ছোট ভিডিও দেওয়া হয়। তবে অনেক সময় অবান্তর ভিডিও-ও পোস্ট করা হয়ে থাকে। আর সেগুলো তরুণ জনগোষ্ঠী বেশ পছন্দ করে। সবচেয়ে বেশি বিপদে পড়েছে বিজ্ঞাপন প্রকাশকারীরা। তাদের কাছ থেকে অনেক বিজ্ঞাপনদাতা সরে গেছে এবং টিকটকে বিজ্ঞাপন দিচ্ছে।এর বাইরে টিকটক শপ নামের বাণিজ্যিক প্লাটফর্মও খুলেছে সামাজিক এই মাধ্যম। এটি এখন ছোট ব্যবসার জন্য একটি কেনাবেচার প্ল্যাটফর্ম হয়ে উঠেছে।মার্কিন কংগ্রেসের ভয় যে টিকটকের চীনা মালিকেরা যুক্তরাষ্ট্রের ভোক্তাদের বিষয়ে তথ্য সংগ্রহ করার জন্য এই সামাজিক যোগাযোগমাধ্যমকে কাজে লাগাচ্ছে। কংগ্রেস একটি আইন পাস করেছে, যাতে বলা হয়েছে যে যুক্তরাষ্ট্রে টিকটকের যে কোম্পানি, চীনের বাইটড্যান্সকে তা বিক্রি করতে হবে। নতুবা এটিকে নিষিদ্ধ করতে হবে। শুক্রবার আপিল আদালত এই আইনকে বহাল রেখেছে।টিকটকের বিরুদ্ধে রাজনীতিবিদ ও অন্যদের হুমকি বেড়েই চলছে। অনেকেই এই হুমকিকে পাত্তা দিচ্ছিলেন না। তবে শুক্রবার পরিস্থিতির পরিবর্তন হয়েছে। আর মাত্র ছয় মাসের মধ্যেই এটি নিষিদ্ধ হতে পারে। যদিও চাইলে সুপ্রিম কোর্টে এখনো আপিল করা যেতে পারে।
ডেমোক্রেটিক সামাজিক যোগাযোগমাধ্যম ইনফ্লুয়েন্সার ক্রিস মওরির টিকটেক ৪ লাখ ৭০ হাজার ফলোয়ার রয়েছেন। তিনি রয়টার্সকে বলেন, ‘এই প্রথমবারের মতো আমি বুঝতে পারছি যে এমন অনেক কিছু নিয়ে আমি কাজ করেছি, যা অদৃশ্য হয়ে যেতে পারে। ছোট ব্যবসায়ী ও কনটেন্ট ক্রিয়েটরদের দৃষ্টিকোণ থেকে দেখলে এটা যে কত বড় বিপর্যয়কর হতে পারে, তা নিয়ে কেউ কথা বলছে না। ’টিকটক অ্যাপেও অনেকে এ নিয়ে আলোচনা করছেন। তাঁরা তাঁদের উদ্বেগ ও বিভ্রান্তির কথা তুলে ধরেছেন। কেউ কেউ বলছেন যে এই প্ল্যাটফর্মটি যে টিকবে, এমন তাঁরা মনে করছেন না। ফলে সবচেয়ে খারাপ পরিস্থিতির জন্য তাঁরা প্রস্তুত হয়ে আছেন।টিকটকে পুরুষদের লাইফস্টাইল ভিডিও তৈরি করেন ক্রিস বাকেট। তাঁর ফলোয়ারের সংখ্যা ১৩ লাখ। তিনি বলেন, এই প্ল্যাটফর্ম টিকে থাকবে বলে তিনি মনে করেন না। তাঁর কথায়, ‘আমি মনে করি না যে যুক্তরাষ্ট্রে এই অ্যাপের আয়ু আর আছে।’ তিনি তাঁর ফলোয়ারদের বলেছেন যে তাঁরা যেন তাঁকে ইনস্টাগ্রাম, ইউটিউব, এক্স ও থ্রেডসে ফলো করেন।
খাবার ও ভ্রমণ নিয়ে কনটেন্ট তৈরি করে স্নিপিংফরডম। অ্যাপে তাঁদের ফলোয়ারের সংখ্যা ৮ লাখ ৮৯ হাজার। তিনি বলেন, ‘আমরা এতগুলো বছর আর এত সময় দিয়ে এখানের আমাদের কমিউনিটি তৈরি করেছি।’ তবে টিকটক শেষ হয়ে যাবে বলে তিনি মনে করেন না, তারপরও তিনি ফলোয়ারদের ইনস্টাগ্রামে যোগ দিতে বলেছেন।অনেকে এ বিষয়ে আরও তথ্য জানতে চেয়েছেন। টিকটক শপের পরামর্শক সারাহ জান্নাতি বলেন, তাঁর গ্রাহকেরা অবশ্য টিকটকের নিষিদ্ধ হওয়া নিয়ে ভয়ে নেই। ফলে ‘তাঁরা যদি আরও বাস্তব কিছু না দেখে’, তাহলে তাঁরা তাদের ব্যবসা এখান থেকে সরাবেন না।",Trade,Prothom Alo
ভোগ্যপণ্যের বাজারে গুরুত্বপূর্ণ ভূমিকা রাখছে নাবিল গ্রুপ,https://www.prothomalo.com/business/corporate/fe3iu84j4s,০৭ ডিসেম্বর ২০২৪,"বাংলাদেশের খাদ্য ও কৃষিপণ্য সরবরাহ ও প্রক্রিয়াজাতকরণে এক যুগের বেশি সময় ধরে বিশেষ ভূমিকা পালন করছে নাবিল গ্রুপ অব ইন্ডাস্ট্রিজ। তারা গম, মসুর ডাল, মটর ডাল, সয়াবিনসহ বেশ কয়েকটি পণ্যের বড় আমদানিকারক।চলতি বছরের প্রথম আট মাসে দেশের মোট গম আমদানির ২৪ দশমিক ৪৭ শতাংশ, মসুর ডালের ৪৯ দশমিক ৩৫ শতাংশ ও মটর ডালের ৫৬ দশমিক ৮৩ শতাংশ হয়েছে নাবিল গ্রুপের মাধ্যমে। খবর বিজ্ঞপ্তি
শনিবার রাজশাহীর পবায় নাবিল ইন্ডাস্ট্রিয়াল পার্কে পার্টনার্স মিট ২০২৪ উপলক্ষে আয়োজিত অনুষ্ঠানে এসব তথ্য জানান নাবিল গ্রুপ অব ইন্ডাস্ট্রিজের ব্যবস্থাপনা পরিচালক ও প্রধান নির্বাহী কৃষিবিদ মো. আমিনুল ইসলাম। এ সময় প্রশাসনের ঊর্ধ্বতন কর্মকর্তা, সাংবাদিক, বিভিন্ন পেশাজীবী ও গণ্যমান্য ব্যক্তিরা উপস্থিত ছিলেন।অনুষ্ঠানে মো. আমিনুল ইসলাম বলেন, নৈতিকতা ও গুণগত মানে আপসহীন নাবিল গ্রুপ পণ্য আমদানি ছাড়াও কিছু ভোগ্যপণ্য উৎপাদনের মাধ্যমে বাজারে গুরুত্বপূর্ণ ভূমিকা রাখছে। বিশেষ করে চাল উৎপাদনে এই গ্রুপ দেশের অন্যতম শীর্ষ প্রতিষ্ঠানে পরিণত হয়েছে। নাবিল গ্রুপ বর্তমানে দ্বিতীয় বৃহত্তম চাল উৎপাদনকারী প্রতিষ্ঠান। গ্রুপটির দৈনিক চাল উৎপাদন সক্ষমতা ১ হাজার ৩৬৪ টন।
কৃষিশিল্পের প্রসার ঘটিয়ে শিল্পায়ন ও কর্মসংস্থান সৃষ্টির লক্ষ্যে নাবিল গ্রুপ প্রতিনিয়ত নতুন নতুন শিল্পপ্রতিষ্ঠান স্থাপন করছে। দেশের খাদ্য ব্যবসা, কৃষি ব্যবসা ও সেবা খাত নিয়ে কাজ করা নাবিল গ্রুপের ২০টি প্রতিষ্ঠানে প্রায় ১৫ হাজার মানুষের কর্মসংস্থান হয়েছে। এর মধ্য দিয়ে রাজশাহী, ঢাকা, চট্টগ্রাম, গাজীপুর, নারায়ণগঞ্জ, খুলনা, রংপুর, দিনাজপুর, নওগাঁসহ দেশের প্রায় এক লাখ মানুষের রুটি-রোজগারের প্রত্যক্ষ সহযোগী নাবিল গ্রুপ।
সবশেষ ২০২৩-২৪ অর্থবছরে নাবিল গ্রুপের আমদানি করা পণ্যের মোট মূল্য ছিল ১২১ কোটি ডলার। গ্রুপটি এখন শতকোটি ডলার ক্লাবের অন্যতম সদস্য বলে জানান মো. আমিনুল ইসলাম।দেশের বিভিন্ন জায়গা থেকে আমন্ত্রিত অতিথি হিসেবে সহস্রাধিক অংশীদার ও পরিবেশকেরা অনুষ্ঠানে অংশগ্রহণ করেন। এ ছাড়া কোম্পানির বিভিন্ন স্তরের কর্মকর্তা ও কর্মচারীও অনুষ্ঠানে অংশ নেন।",Trade,Prothom Alo
সংসদ সদস্যরা রাবার স্ট্যাম্প হয়ে গিয়েছিলেন: রেহমান সোবহান,https://www.prothomalo.com/business/economics/gq801flw0n,০৭ ডিসেম্বর ২০২৪,"দেশের প্রধান রাজনৈতিক দলগুলো অগণতান্ত্রিক বলে মনে করেন রেহমান সোবহান। তিনি বলেন, সরকার ও রাজনৈতিক দলগুলোর শীর্ষ পর্যায়ে ক্ষমতার কেন্দ্রীভবন ঘটেছে। সংসদ সদস্যরা নিজ নিজ এলাকায় রীতিমতো জমিদার হয়ে যান। ফলে স্থানীয় সরকার অকার্যকর হয়ে পড়েছিল।সেই সঙ্গে গত তিনটি নির্বাচন ছিল ত্রুটিপূর্ণ। সেই নির্বাচনে নির্বাচিত সংসদ সদস্যরা আবার কেবল রাবার স্ট্যাম্পের মতো কাজ করতেন। ফলে অবসরে তাঁরা ব্যবসা-বাণিজ্যসহ বিভিন্ন কাজে সময় ব্যয় করেছেন বলে মন্তব্য করেন রেহমান সোবহান।আজ শনিবার সকালে রাজধানীর একটি হোটেলে বাংলাদেশ উন্নয়ন গবেষণা প্রতিষ্ঠানের (বিআইডিএস) উদ্যোগে আয়োজিত এবিসিডি সম্মেলনে অংশ নিয়ে রেহমান সোবহান এ কথা বলেন। অনুষ্ঠানে উপস্থিত ছিলেন বিআইডিএসের মহাপরিচালক বিনায়ক সেন।বিগত সরকারের প্রবৃদ্ধির পরিসংখ্যান ও গুণগত মান নিয়ে অনেক বিতর্ক থাকলেও সেই সময় দেশে দারিদ্র্য বিমোচনের গতি ভালো ছিল বলে মন্তব্য করেন রেহমান সোবহান। দারিদ্র্যের বহুমুখী সূচকেও বাংলাদেশ ভালো করেছে। মানব উন্নয়নেও ভালো করেছে।
শ্বেতপত্র কমিটির প্রতিবেদনে বিষয়টি উল্লেখ করা হয়েছে। এ প্রতিবেদনেও দারিদ্র্যবিমোচনের বিষয়টি নিয়ে কেউ চ্যালেঞ্জ করেনি। এ ক্ষেত্রে বাংলাদেশের অর্জন উল্লেখযোগ্য। দারিদ্র্যের হার ৫৭ শতাংশ থেকে কমিয়ে ২৫ শতাংশে নিয়ে আসা কোনো বিচারে তাৎপর্যপূর্ণ বলে মনে করেন গবেষণাপ্রতিষ্ঠান সেন্টার ফর পলিসি ডায়ালগের চেয়ারম্যান ও অর্থনীতিবিদ রেহমান সোবহান।পুষ্টিমান, শিশুমৃত্যু, পড়াশোনার সময়, পানের পানির প্রাপ্যতা, আবাসন—এসব ক্ষেত্রেও বাংলাদেশের অগ্রগতি উল্লেখযোগ্য বলে মনে করেন রেহমান সোবহান। এ বাস্তবতায় তাঁর মত, গবেষকদের কাজ হবে বাংলাদেশ প্যারাডক্সের নতুন রূপের সন্ধান করা। এত দিন সুশাসনের অভাবের মধ্যে কীভাবে প্রবৃদ্ধি হয়েছে, তা নিয়ে ছিল বিস্ময়। এখন দেখতে হবে, এ ধরনের অসম সমাজ ও অপশাসনের মধ্যে কীভাবে দারিদ্র্যবিমোচন ও মানবসম্পদ উন্নয়নে এতটা ভালো করল বাংলাদেশ। তাঁর বিশ্বাস, এই গবেষণা করতে গিয়ে অর্থনীতিবিদেরা চ্যালেঞ্জের মুখে পড়বেন।
দেশে বৈষম্য সৃষ্টির ক্ষেত্রে কাঠামোগত সমস্যা আছে বলে উল্লেখ করেন রেহমান সোবহান। যেভাবে ঋণখেলাপিরা সুবিধা পেয়েছেন, সরকারের এ–জাতীয় নীতি দেশে অসমতা বৃদ্ধি করেছে বলে তাঁর মত।অর্থনীতিবিদদের সমালোচনা করে রেহমান সোবহান বলেন, অসমতা পরিমাপের ক্ষেত্রে শুধু খানা আয়-ব্যয় জরিপের পরিসংখ্যান ব্যবহার করা হচ্ছে; এর বাইরে কেউ যাচ্ছে না। তাঁর মত, এ ক্ষেত্রে আয়করের বিবরণী গুরুত্বপূর্ণ আকর। এর কারণ হিসেবে তিনি বলেন, ‘খানা আয়-ব্যয় জরিপে শীর্ষ আয়ের মানুষের যে মানদণ্ড নির্ধারণ করা হয়েছে, তা হলো ১০ লাখ টাকার সম্পদ ও মাসিক ৩০ হাজার টাকা আয়। এ সম্পদ এবং আয় গুলশান ও বারিধারার বেশির ভাগ গাড়িচালকেরই আছে। তাঁর মত, এই মানদণ্ড বিচার করা হলে আমাদের মতো অনেক মানুষই পরিসংখ্যান থেকে হারিয়ে যাবে।’ ফলে গবেষকেরা যা করছেন, তা মূলত আলংকারিক ও ব্যক্তিগত পর্যায়ের বলে মনে করেন তিনি।
রেহমান সোবহান আরও বলেন, সমাজে বৈষম্য বাড়ছে। কিন্তু সেই বৈষম্যের চরিত্র যথাযথভাবে চিত্রিত করা হচ্ছে না। কোথায় কোথায় কোন খাতে বৈষম্য সৃষ্টি হচ্ছে, তা নিরূপণ করা গেলে সংশোধনমূলক ব্যবস্থা নেওয়া সম্ভব।অনুষ্ঠানে দেশ–বিদেশের অর্থনীতিবিদ ও গবেষকেরা উপস্থিত ছিলেন। আজ শনিবার থেকে শুরু হওয়া বিআইডিএসের এই সম্মেলন আগামী মঙ্গলবার শেষ হবে।",Trade,Prothom Alo
"মৃত্যুদণ্ড ঠেকাতে দরকার ৯০০ কোটি ডলার, কে এই ভিয়েতনামের নারী ব্যবসায়ী",https://www.prothomalo.com/business/y0t5ru7k6g,০৭ ডিসেম্বর ২০২৪,"ভিয়েতনামের সবচেয়ে ধনী ব্যবসায়ীদের একজন ট্রুং মাই লান। এই নারী দামি আর বিলাসবহুল বাড়ি, হোটেল ও বাণিজ্যিক সম্পত্তির মালিক। শুধু দেশ নয়, বিদেশেও ছড়িয়ে রয়েছে তাঁর সম্পত্তি। অভিযোগ রয়েছে, বিপুল এই সম্পত্তি নিজের আয়ত্তে নিতে তিনি দেশের একটি অন্যতম ব্যাংককে নিজের এটিএম বানিয়ে ফেলেছিলেন। অর্থাৎ তিনি ওই ব্যাংক থেকে খেয়ালখুশিমতো টাকা নিয়েছেন।সিএনএন জানিয়েছে, গত মঙ্গলবার ৬৮ বছর বয়স্ক ট্রুং মাই লান একটি আপিলে হেরে গেছেন। তাঁকে মৃত্যুদণ্ড দেওয়া হয়েছিল; তাঁর বিরুদ্ধেই ছিল ওই আপিল। বিশ্বের ইতিহাসে এখন পর্যন্ত যেসব বড় প্রতারণার ঘটনা ঘটেছে, সেগুলোর একটির সঙ্গে জড়িত ছিলেন তিনি। ওই ঘটনায় ভিয়েতনামের আর্থিক খাত থেকে শত শত কোটি ডলার লোপাট করা হয়েছে।
হো চি মিন সিটির একটি আদালত ১২ বিলিয়ন বা ১ হাজার ২০০ কোটি ডলার আত্মসাতের দায়ে গত এপ্রিলে ট্রুং মাই লানকে মৃত্যুদণ্ড দেন। এ অর্থ ভিয়েতনামের মোট অর্থনীতির ৩ শতাংশের মতো। যে দেশ বিদেশি বিনিয়োগ আনার জন্য ব্যাপক চেষ্টা চালাচ্ছে, সেই ভিয়েতনামের ওপর আস্থা ধসিয়ে দেওয়ার জন্য এ ঘটনাই ছিল যথেষ্ঠ।ট্রুং মাই লানের জন্য অবশ্য এখনো আশার সব বাতি নিভে যায়নি। টিমটিম করে জ্বলা সেই বাতির দাম ৯ বিলিয়ন বা ৯০০ কোটি ডলার। রাষ্ট্রীয় গণমাধ্যম ভিএনএক্সপ্রেস ইন্টারন্যাশনালের খবর অনুযায়ী, রায় দেওয়ার সময় বিচারক জানিয়েছিলেন যে তাঁর মৃত্যুদণ্ড যাবজ্জীবন কারাদণ্ডে রূপান্তরিত হবে, যদি তিনি আত্মসাৎ করা অর্থের তিন–চতুর্থাংশ পরিশোধ করেন।এখন বড় প্রশ্ন হলো, জীবন বাঁচাতে তিনি ৯০০ কোটি ডলারের ব্যবস্থা করতে পারবেন কি না।
আরও পড়ুন৯০০ কোটি ডলার দিতে পারলে মৃত্যুদণ্ড এড়াতে পারবেন ভিয়েতনামের নারী ধনকুবের০৩ ডিসেম্বর ২০২৪
একটি সাধারণ চীনা–ভিয়েতনামি পরিবারে ১৯৫৬ সালে জন্ম ট্রুং মাই লানের। হো চি মিন শহরের প্রাচীনতম মার্কেটে তিনি মায়ের সঙ্গে প্রসাধনী বিক্রি করতেন। স্থানীয় ও রাষ্ট্রীয় গণমাধ্যমের খবর অনুযায়ী, তিনি ধীরে ধীরে ছোট ব্যবসা গড়ে তোলেন। তবে তাঁর রমরমা অবস্থা শুরু হয় হংকংয়ের বিনিয়োগকারী এরিক চুয়ের সঙ্গে পরিচয়ের পর।ট্রুং মাই লান ১৯৯২ সালে চুকে বিয়ে করেন। সে বছরই তিনি আবাসন কোম্পানি ভ্যান থিন ফ্যাট চালু করেন। ২০১১ সালের মধ্যে তিনি হো চিন মিন সিটির যথেষ্ঠ প্রভাবশালী ব্যবসায়ী হয়ে ওঠেন। তবে তিনি নাম প্রচার করতে চাইতেন না। ওই বছর তিনি সায়গন জয়েন্ট কমার্শিয়াল ব্যাংকের সঙ্গে দুটি আর্থিক প্রতিষ্ঠানের একত্রীকরণের কাজে জড়িয়ে পড়েন। এটি সমন্বয় করেছিল দেশটির কেন্দ্রীয় ব্যাংক।সেই শুরু। ট্রুং মাই লানকে আর পেছনে ফিরে তাকাতে হয়নি। তিনি ধনী ও অভিজাত হওয়ার রাস্তায় উঠে যান। শেষ পরিণামে তিনি কুখ্যাতিও অর্জন করেন।
এক দশকের বেশি সময় পরে ভিয়েতনামের ফুলেফেঁপে ওঠা আবাসন খাতের বুদ্‌বুদ ধসে গেলে আর্থিক খাতে নানা রকম প্রতারণার ঘটনা বেরিয়ে আসতে শুরু করে। আইএসইএএস–ইউসফ ইসহাক ইনস্টিটিউটের ভিয়েতনাম স্টাডিজ কর্মসূচির ফেলো নগুয়েন খাক জেয়াং সিএনএনকে বলেন, কোভিড–১৯ মহামারির সময় ট্রুং মাই লানের সঙ্গে সম্পর্কিত ব্যবসাগুলো আর্থিকভাবে দারুন মার খায়।শেষ পর্যন্ত ২০২২ সালের অক্টোবরে ট্রুং মাই লানকে গ্রেপ্তার করা হয়। তবে ওই গ্রেপ্তারের খবরে সায়গন কমার্শিয়াল ব্যাংক থেকে অর্থ তুলে নেওয়ার ধুম পড়ে। আমানতকারীদের সন্দেহ ছিল, ট্রুং মাই লানের কথিত আর্থিক অপরাধের সঙ্গে ভিয়েতনামের পঞ্চম বৃহত্তম এই ব্যাংকের সম্পর্ক থাকতে পারে।কাগজে–কলমে ট্রুং মাই লান ছিলেন সায়গন কমার্শিয়াল ব্যাংকের ৫ শতাংশ শেয়ারে মালিক। বিদ্যমান আইনের বলে একজন ব্যক্তি সর্বোচ্চ এই পরিমাণ শেয়ারের মালিক হতে পারেন। তবে আইনজীবীরা অভিযোগ করেন, পরোক্ষভাবে তিনি ছিলেন ব্যাংকটির ৯১ দশমিক ৫ শতাংশ শেয়ারের মালিক। তাঁরা আরও অভিযোগ করেন, এটি গোপন রাখতে তিনি ব্যাংক নিয়ন্ত্রক ও কর্মকর্তাদের ঘুষ দিয়েছিলেন।
ট্রুং মাই লান ও তাঁর সহযোগীরা হাজার হাজার ভুয়া কোম্পানি খুলে ব্যাংক থেকে ঋণ ও নগদ অর্থ বের করে নিয়েছেন বলে তদন্তকারীরা তাঁদের অভিযুক্ত করেন। এক দশকের বেশি সময় ধরে এ ঘটনা ঘটে। ব্যাংক থেকে বের করা মোট অর্থের পরিমাণ ছিল ৪৪ বিলিয়ন বা ৪ হাজার ৪০০ কোটি ডলার।মালেয়েশিয়ার যে আর্থিক তহবিলের কেলেঙ্কারি নিয়ে সারা বিশ্বে হইচই হয়েছে, এর সঙ্গে ভিয়েতনামের ঘটনার তুলনা করা যেতে পারে। মালয়েশিয়ার ওয়ানএমবিডি তহবিল থেকে লুটপাট করা অর্থের পরিমাণ ছিল ৪৫০ কোটি ডলার। তারপরও এটিকে বিশ্বের অন্যতম বড় আর্থিক অপরাধের ঘটনা বলে চিহ্নিত করা হয়।এমনকি ক্রিপ্টো উদ্যোক্তা স্যাম ব্যাঙ্কম্যান–ফিডের ৮০০ কোটি ডলারের জালিয়াতিও ট্রুং মাই লানের করা অর্থ আত্মসাতের তুলনায় সামান্য মনে হয়।ট্রুং মাই লানের জালিয়াতির ঘটনা এত বড় যে এর জন্য দুটি আলাদা বিচারের ব্যবস্থা করতে হয়েছিল। এর মধ্যে একটি ছিল ১২ বিলিয়ন ডলার আত্মসাতের ঘটনা, যার জন্য তাঁকে মৃত্যুদণ্ড দেওয়া হয়। সব মিলিয়ে ৮৫ জনের বিচার হয়, যাঁদের মধ্যে ছিলেন কেন্দ্রীয় ব্যাংক ও সরকারের সাবেক কর্মকর্তা এবং সায়গন কমার্শিয়াল ব্যাংকের কয়েকজন সাবেক নির্বাহী।
গত অক্টোবর মাসে আলাদা একটি মামলায় ট্রুং মাই লানকে যাবজ্জীবন কারাদণ্ড দেওয়া হয়। এ মামলায় তাঁর বিরুদ্ধে অভিযোগ ছিল, তিনি প্রতারণা, অর্থ পাচার ও অবৈধভাবে সীমান্তের বাইরে অর্থ নেওয়ার সঙ্গে জড়িত ছিলেন। ভিএনএক্সেপ্রেস ইন্টারন্যাশনালের খবর অনুযায়ী, এ ক্ষেত্রে ২৭ বিলিয়ন বা ২ হাজার ৭০০ কোটি ডলার তছরুপ করা হয়েছিল।ট্রুং মাই লান অনেকবার ক্ষমা চেয়েছেন। অক্টোবরের বিচারের সময় তিনি আদালতকে বলেন, তিনি কখনোই জালিয়াতি করতে চাননি। তবে তিনি দায়দায়িত্ব কাঁধে নিতে প্রস্তুত আছেন। তিনি বলেন, ‘আমি একে আমার কপাল বলে মেনে নিচ্ছি।’
ভিয়েতনামে কর্তৃত্ববাদী শাসনের মাধ্যমে স্থিতিশীলতা বজায় রাখা হয়। এমন একটি দেশে এ মাত্রার প্রতারণার ঘটনা সবাইকে বেশ বড় নাড়া দিয়েছে। প্রায় ১০ কোটি জনসংখ্যার এই দেশ শাসন করছে কমিউনিস্ট পার্টি, ১৯৭৫ সালের ভিয়েতনাম যুদ্ধে জয়ী হওয়ার পর থেকেই। দীর্ঘস্থায়িত্ব, জাতীয় ঐক্য ও দলের প্রতি আনুগত্য—এই হলো ক্ষমতাসীন দলের মূলমন্ত্র।কমিউনিস্ট পার্টির সাবেক সাধারণ সম্পাদক নগুয়েন ফু ট্রং ২০১৬ সালে দুর্নীতিবিরোধী অভিযান শুরু করেন। এর নাম দেওয়া হয়েছে ‘জ্বলন্ত উনুন’। এ অভিযানের মাধ্যমে হাজার হাজার মানুষকে অভিযুক্ত করা হয়েছে। তাঁদের মধ্যে ছিলেন ক্ষমতাসীন দলের শীর্ষ নেতারাও। ভিয়েতনামে ব্যবসা ও দুর্নীতি একে অপরকে জড়িয়ে রয়েছে। ট্র্যান্সপারেন্সি ইন্টারন্যাশনালের ২০২৩ সালের দুর্নীতিগ্রস্ত দেশের তালিকায় ভিয়েতনামের অবস্থান ছিল ১৮০টি দেশের মধ্যে ৮৩তম।ওয়াশিংটনের ন্যাশনাল ওয়ার কলেজের দক্ষিণ–পূর্ব এশিয়ার রাজনীতি ও নিরাপত্তাবিষয়ক বিভাগের অধ্যাপক জ্যাকারি আবুজা সিএনএনকে বলেন, ট্রুং মাই লানের আর্থিক অপরাধ এটাই দেখিয়েছে যে একটি দেশের আর্থিক ব্যবস্থা কতটা ভঙ্গুর হতে পারে। তিনি আরও বলেন, ‘ভিয়েতনাম দেশটি শাসিত হয় রাষ্ট্রের মাধ্যমে। লান যা করেছেন, তা তিনি করতে পারতেন না, যদি না কর্মকর্তারা এ ক্ষেত্রে তাঁর সঙ্গে যোগসাজশ না করতেন।’",Trade,Prothom Alo
আগামী বছর নির্বাচিত সরকার দেখা যাবে: ওয়াহিদউদ্দিন মাহমুদ,https://www.prothomalo.com/business/economics/y8s0doi66g,০৭ ডিসেম্বর ২০২৪,"আগামী বছর নির্বাচিত সরকার দেখব বলে মন্তব্য করেছেন অন্তর্বর্তী সরকারের পরিকল্পনা ও শিক্ষা উপদেষ্টা ওয়াহিদউদ্দিন মাহমুদ। তিনি আরও বলেন, নির্বাচিত সরকারবিষয়ক এই মত একান্তই তাঁর ব্যক্তিগত। শেষমেশ কী হবে, তিনি জানেন না।আজ শনিবার সকালে রাজধানীর একটি হোটেলে বাংলাদেশ উন্নয়ন গবেষণা প্রতিষ্ঠানের (বিআইডিএস) উদ্যোগে আয়োজিত এবিসিডি সম্মেলনের প্রথম অধিবেশনে অংশ নিয়ে ওয়াহিদউদ্দিন মাহমুদ এ কথা বলেন।ওয়াহিদউদ্দিন মাহমুদ আরও বলেন, গত সরকারের আমলে যেসব প্রকল্প নেওয়া হয়েছিল, তার মধ্যে পদ্মা সেতুসহ বেশ কয়েকটি ভালো প্রকল্প আছে। কিন্তু ওই সব প্রকল্পের মধ্যে অনেকগুলোই ‘প্রেস্টিজ প্রকল্প’ বা সুখ্যাতি অর্জনের জন্য নেওয়া হয়েছিল। এসব নিয়ে কী করা যায়, তা ভেবে দেখা হচ্ছে।
ছাত্র-জনতার অভ্যুত্থানের পর বাংলাদেশ কীভাবে সমতামূলক সমাজ নির্মাণ করতে পারে—এ প্রসঙ্গে ওয়াহিদউদ্দিন মাহমুদ বলেন, অন্তর্বর্তী সরকার বড় ধরনের সম্পদের স্বল্পতায় আছে। অনেক টাকা দেশের বাইরে পাচার হয়েছে; মানুষের টাকা ব্যাংকে আছে, কিন্তু ব্যাংকের টাকা বাইরে চলে গেছে। বেক্সিমকোর মতো বড় শিল্পপ্রতিষ্ঠানের স্থিতিপত্রে অনেক টাকা থাকলেও বাস্তবে দেশের মধ্যে নেই। শ্রমিকদের মজুরি দিতে হয়। কিন্তু টাকা আসবে কোথা থেকে বলে মন্তব্য করেন তিনি।এই বাস্তবতায় সমতামূলক সমাজ নির্মাণ কঠিন। সম্পদস্বল্পতার মধ্যে শিক্ষা, স্বাস্থ্য, মানবসম্পদ উন্নয়নে বিনিয়োগ বাড়ানো কঠিন বলে মন্তব্য করেন ওয়াহিদউদ্দিন মাহমুদ। বলেন, এখন ডায়ালাইসিস মেশিন কেনা হবে নাকি জনস্বাস্থ্যে বিনিয়োগ করা হবে—এটা নৈতিক বিষয় হয়ে দাঁড়িয়েছে। তিনি মনে করেন, এই নৈতিক উভয়সংকটের জবাব অমর্ত্য সেন বা জন রলসের মতো অর্থনীতিবিদেরাও দিতে পারবেন না।
এদিকে গত ২৪ নভেম্বর প্রধান উপদেষ্টার প্রেস উইং থেকে জানানো হয়, আগামী নির্বাচন কবে হবে, তা প্রধান উপদেষ্টার পক্ষ থেকে ঘোষণা দেওয়া হবে। এ নিয়ে বাকি যাঁরা কথা বলছেন, সেগুলো তাঁদের ব্যক্তিগত মতামত।",Trade,Prothom Alo
সিনথেটিক মিশ্রিত ব্যাগ ও পাদুকা রপ্তানিতে মিলবে প্রণোদনা,https://www.prothomalo.com/business/bank/2m8bafsdil,০৭ ডিসেম্বর ২০২৪,"সিনথেটিক ও ফেব্রিকসের মিশ্রণে তৈরি করা পাদুকা ও ব্যাগ রপ্তানিতে নগদ প্রণোদনা দেওয়া হবে বলে নির্দেশনা দিয়েছে বাংলাদেশ ব্যাংক। বৃহস্পতিবার বাংলাদেশ ব্যাংকের বৈদেশিক মুদ্রানীতি বিভাগ থেকে এ–সংক্রান্ত একটি নির্দেশনা দেওয়া হয়েছে।
নতুন নির্দেশনায় বলা হয়েছে, চলতি বছরের ১ ফেব্রুয়ারি থেকে জাহাজিকরণ করা পণ্যের ক্ষেত্রে কার্যকর হবে। বলা হয়েছে, ১ ফেব্রুয়ারি থেকে ৩০ জুন পর্যন্ত জাহাজীকৃত পণ্যের ক্ষেত্রে ৩ শতাংশ হারে প্রণোদনা দেওয়া হবে। পাশাপাশি ১ জুলাই থেকে ৩০ জুন পর্যন্ত জাহাজীকৃত পণ্যের ক্ষেত্রে ২ শতাংশ হারে রপ্তানি প্রণোদনা বা নগদ সহায়তা প্রযোজ্য হবে।
বিজ্ঞপ্তিতে আরও বলা হয়েছে, সিনথেটিক ও ফেব্রিক্সের মিশ্রণে তৈরি পাদুকা ও ব্যাগ রপ্তানির বিপরীতে রপ্তানি প্রণোদনা বা নগদ সহায়তা সংশ্লিষ্ট অন্যান্য বিজ্ঞপ্তিতে প্রযোজ্য নির্দেশনাবলি যথারীতি অপরিবর্তিত থাকবে।
এর আগে ৩০ অক্টোবর দেওয়া এক বিজ্ঞপ্তিতে বলা হয়েছিল, রপ্তানিতে ব্যবহৃত উপকরণের ওপর শুল্ক বন্ড বা ডিউটি ড্র-ব্যাক সুবিধা গ্রহণ করে সিনথেটিক ও ফেব্রিক্সেরর মিশ্রণে তৈরি পাদুকা ও ব্যাগ রপ্তানির ক্ষেত্রে রপ্তানি প্রণোদনা দেওয়া হবে না। ১ ফেব্রুয়ারি ২০২৪ তারিখ থেকে জাহাজীকৃত পণ্যের ক্ষেত্রে এ নির্দেশনা কার্যকর হবে।এরপর বৃহস্পতিবারের বিজ্ঞপ্তিতে বাংলাদেশ ব্যাংক আগের সিদ্ধান্ত থেকে সরে এল।",Trade,Prothom Alo
বোয়িংয়ের আপস প্রস্তাব প্রত্যাখ্যান করল মার্কিন আদালত,https://www.prothomalo.com/business/world-business/h78aea5z4m,০৭ ডিসেম্বর ২০২৪,"৭৩৭ ম্যাক্স উড়োজাহাজ দুর্ঘটনার মামলায় বোয়িং কোম্পানি যে আপসের প্রস্তাব দিয়েছিল, তা প্রত্যাখ্যান করেছে মার্কিন যুক্তরাষ্ট্রের এক আদালত। ওই আপস রফায় ন্যায়বিচার এবং জনসাধারণের আস্থার ক্ষতি হয়েছে বলে মন্তব্য করেছেন আদালত।বিবিসির সংবাদে বলা হয়েছে, বোয়িং অপরাধ অস্বীকার করে স্বাধীন পর্যবেক্ষণের আওতায় যেতে রাজি হয়েছিল। সেই সঙ্গে ২৪ কোটি ৩০ লাখ ডলার জরিমানা দিতে চেয়েছিল তারা। কিন্তু আদালত মনে করছেন, সরকারের সঙ্গে বোয়িংয়ের এই আপস আদালতের এখতিয়ারের পরিপন্থী। ওই দুই দুর্ঘটনায় মৃত ৩৪৬ যাত্রীর পরিবার আদালতের এই রায়ের প্রশংসা করেছেন। খবর বিবিসিরএদিকে মার্কিন বিচার বিভাগ বোয়িং–সংক্রান্ত এক সাম্প্রতিক ঘোষণা খতিয়ে দেখছে, যদিও বোয়িং এ বিষয়ে প্রকাশ্যে কিছু বলেনি।
বিচারক বোয়িং কোম্পানি নিয়ে সরকারের পর্যবেক্ষণের সমালোচনা করেছেন। বলেছেন, সরকারের পর্যবেক্ষণ অনেকাংশে অকার্যকর ছিল। তিনি মনে করছেন, সময় এসেছে, এখন জনস্বার্থে আদালতকে এ বিষয়ে হস্তক্ষেপ করতে হবে।বাস্তবতা হলো, যে স্বাধীন পর্যবেক্ষকদের নিয়োগের কথা আপস প্রস্তাবে ছিল, সেই পর্যবেক্ষক নিয়োগে বোয়িং কোম্পানির মত দেওয়ার বিধান ছিল। আবার পর্যবেক্ষকদের মত আমলে নেওয়ার ক্ষেত্রেও বোয়িংয়ের বাধ্যবাধকতার বিধান ছিল না আপস প্রস্তাবে।দুর্ঘটনায় নিহত ব্যক্তিদের স্বজনদের আইনজীবী বলেন, ২টি দুর্ঘটনায় ৩৪৬ জন মানুষ নিহত হয়েছেন। তাঁদের আত্মীয়স্বজনের যে বেদনা, এই আপসের বন্দোবস্তে সে বিষয় প্রতিফলিত হয় না। আইনজীবীরা মনে করছেন, এই চুক্তি প্রতারণামূলক; জনস্বার্থের সঙ্গে এর সম্পর্ক নেই।
বোয়িংয়ের বিরুদ্ধে অভিযোগ, ৭৩৭ ম্যাক্স মডেলের বিমানের প্রত্যয়নের সময় বোয়িং কর্তৃপক্ষ ফেডারেল এভিয়েশন কর্তৃপক্ষকে ভুল পথে পরিচালিত করেছিল। ২০১৭ সালে এই মডেলের বিমান আকাশে ওড়ে। এরপর ২০১৮ ও ২০১৯ সালে দুটি দুর্ঘটনা হয়। এখানে বিমানের নিরাপত্তাব্যবস্থায় বড় ধরনের ঘাটতি ছিল এবং বোয়িং ফেডারেল এভিয়েশন কর্তৃপক্ষের সঙ্গে জালিয়াতি করেছিল।২০২১ সালের জানুয়ারি মাসে যুক্তরাষ্ট্রের বিচার বিভাগ ও বোয়িং অপরাধের অভিযোগ ফয়সালা করার বিষয়ে একমত হয়। সেই সঙ্গে বিচারিক কার্যক্রম পিছিয়ে দেওয়ার সিদ্ধান্ত হয়। বোয়িংকে তিন বছর সময় দেওয়া হয়; এই সময়ের মধ্যে তারা বিমানের নিরাপত্তাব্যবস্থার উন্নতি ঘটাবে এবং সরকারের সঙ্গে সম্পর্কের ক্ষেত্রে স্বচ্ছতা বজায় রাখবে। কিন্তু সেই সময় শেষ হওয়ার আগেই চলতি বছরের শুরুতে আলাস্কা এয়ারলাইনসের একটি উড়োজাহাজের প্যানেল খুলে পড়ে। এরপর আবার বোয়িংয়ের নিরাপত্তা নিয়ে শঙ্কা তৈরি হয়।এ দুটি দুর্ঘটনার দায় বোয়িংকে এখনো পিছু ছাড়ছে না। সেই সঙ্গে কোম্পানির কর্মীরাও সম্প্রতি ধর্মঘট করেছেন। সব মিলিয়ে ভালো অবস্থায় নেই বোয়িং।",Trade,Prothom Alo
"বিজিএমইএতে আগে ভোটার তালিকা সংশোধন, পরে ভোট",https://www.prothomalo.com/business/industry/4ouv0mcytu,০৭ ডিসেম্বর ২০২৪,"দেড় মাসের বেশি সময় ধরে তৈরি পোশাকশিল্পের মালিকদের সংগঠন বিজিএমইএর কোনো পরিচালনা পর্ষদ নেই। পর্ষদ ভেঙে দিয়ে সংগঠনটিতে প্রশাসক বসিয়েছে অন্তর্বর্তী সরকার। আর প্রশাসককে সহায়তায় আছেন ১০ সদস্যের সহায়ক কমিটি। এরপরও পোশাকশিল্পের মালিকদের স্বার্থসংশ্লিষ্ট বিষয়ে আগের মতো কার্যকর ভূমিকা রাখতে পারছে না সংগঠনটি।এদিকে প্রশাসক নিয়োগের পর ভোটার তালিকা সংশোধনসহ বিভিন্ন সংস্কারের দাবি তুলেছে সংগঠনটির সদস্যদের একাংশ। এরই অংশ হিসেবে গত মাসে সদস্য প্রতিষ্ঠানের নিরীক্ষাও শুরু হয়েছে। যদিও কয়েকজন সদস্য প্রক্রিয়াটি বন্ধ করতে প্রশাসককে আইনি নোটিশ পাঠিয়েছেন। ফলে শিগগিরই পরিচ্ছন্ন ভোটার তালিকা করে নির্বাচনপ্রক্রিয়া শুরু করা নিয়ে কিছুটা জটিলতা তৈরি হয়েছে।বিজিএমইএর কয়েকজন সদস্য জানান, বছরের পর বছর ব্যবসায় নেই, এমন অনেকে কৌশলে ভোটার হচ্ছেন। আর তাঁদের কেন্দ্র করে ভোটে অনিয়ম হয়। ব্যবসায় আছেন, এমন সদস্যদের কেবল ভোটার করাটা সংগঠনের জন্য মঙ্গল। ফলে দ্রুত সময়ের মধ্যে পরিচ্ছন্ন ভোটার তালিকা করে নির্বাচনপ্রক্রিয়ায় যাওয়া দরকার। কারণ, শ্রম ইস্যু থেকে শুরু করে কারখানার নিরাপত্তাসহ বিভিন্ন চ্যালেঞ্জ মোকাবিলায় ব্যবসায়ীদের মধ্য থেকে যোগ্য নেতৃত্ব দরকার।
গত মার্চে নির্বাচনের মাধ্যমে বিজিএমইএর সভাপতি হয়েছিলেন এস এম মান্নান, তিনি ঢাকা উত্তর আওয়ামী লীগের সভাপতি। রাজনৈতিক পটপরিবর্তনের পর ওই নির্বাচনে কারচুপির অভিযোগ এনে সভাপতিসহ পর্ষদের অন্য সদস্যদের পদত্যাগের দাবি তোলেন নির্বাচনকেন্দ্রিক জোট ফোরামের নেতারা। তাঁরা অন্তর্বর্তী সরকারের উচ্চপর্যায়েও এ বিষয়ে যোগাযোগ করেন। সেই ধারাবাহিকতায় গত ২০ অক্টোবর বিজিএমইএতে প্রশাসক বসায় বাণিজ্য মন্ত্রণালয়। প্রশাসকের দায়িত্ব পান রপ্তানি উন্নয়ন ব্যুরোর (ইপিবি) ভাইস চেয়ারম্যান মো. আনোয়ার হোসেন।সংশ্লিষ্ট ব্যক্তিরা জানান, নির্বাচনকেন্দ্রিক জোট ফোরামের নেতারা বিভিন্ন সময় পরিচ্ছন্ন ভোটার তালিকা প্রণয়ন করে সুষ্ঠু নির্বাচন, অনিয়ম তদন্ত ও দোষী ব্যক্তিদের বিরুদ্ধে শাস্তি, বিইউএফটির ট্রাস্টি বোর্ড পুনর্গঠনসহ বিভিন্ন সংস্কারের দাবি করেন। তবে বিতর্ক এড়াতে বর্তমান প্রশাসন কেবল ভোটার তালিকা সংশোধনের উদ্যোগ নেয়। সে জন্য গত মাসে সদস্য প্রতিষ্ঠানগুলোর প্রকৃত অবস্থা জানতে হুদা ভাসি চৌধুরী অ্যান্ড কোং নামের নিরীক্ষা প্রতিষ্ঠানকে দায়িত্ব দেওয়া হয়। এই প্রতিষ্ঠানকে এক মাসের মধ্যে সংগঠনের ৩ হাজার ৩৬০ জন সদস্যের নিরীক্ষা ও যাচাই করতে বলা হয়। যদিও পুরো কাজটি শেষ হতে ডিসেম্বর, এমনকি মধ্য জানুয়ারি পর্যন্ত সময় লাগতে পারে।এদিকে বিজিএমইএর ১০ জন সদস্য গত ২৫ নভেম্বর নিরীক্ষার উদ্যোগের বৈধতা চ্যালেঞ্জ করে প্রশাসক আনোয়ার হোসেনকে আইনি নোটিশ পাঠান। নোটিশদাতা বিজিএমইএর নির্বাচনকেন্দ্রিক জোট সম্মিলিত পরিষদের সমর্থক।
এ বিষয়ে ফোরামের সাধারণ সম্পাদক রশীদ আহমেদ হোসাইনী প্রথম আলোকে বলেন, ‘আমাদের প্রধান দাবি, স্বচ্ছ ভোটার তালিকা করে গ্রহণযোগ্য নির্বাচন। বাণিজ্য সংগঠন আইন ও বিজিএমইএর সংঘবিধি অনুযায়ী, হালনাগাদ ট্রেড লাইসেন্স ও আয়কর রিটার্ন এবং কারখানা আছে, এমন সদস্যরাই ভোট দেওয়ার যোগ্য।’প্রসঙ্গত, বিজিএমইএর গত নির্বাচনের আগে ২ হাজার ৫৬৩ জনের প্রাথমিক ভোটার তালিকা প্রকাশ হওয়ার পর ৪২৯ জনের বৈধতা চ্যালেঞ্জ করেছিলেন ফোরামের তখনকার দলনেতা ফয়সাল সামাদ। তাঁর অভিযোগের পর যাচাই–বাছাইয়ে ৬৭ জন ভোটার বাদ পড়েন। এতে সংক্ষুব্ধ হয়ে বিষয়টি নিষ্পত্তির জন্য এফবিসিসিআই আরবিট্রেশন ট্রাইব্যুনালে আবেদন করেন ফয়সাল সামাদ। যদিও শেষ পর্যন্ত সেটির সুরাহা হয়নি।
দুই জোটের নির্বাচনী প্রস্তুতিবিজিএমইএর নির্বাচনকেন্দ্রিক দুই জোট ফোরাম ও সম্মিলিত পরিষদ এরই মধ্যে আগামী নির্বাচনের দলনেতা চূড়ান্ত করেছে। ফোরামের দলনেতা হয়েছেন রাইজিং ফ্যাশনসের ব্যবস্থাপনা পরিচালক (এমডি) মাহমুদ হাসান খান। আর সম্মিলিত পরিষদের দলনেতা হন চৈতি গ্রুপের ব্যবস্থাপনা পরিচালক (এমডি) মো. আবুল কালাম। দলনেতা ঘোষণার মাধ্যমে উভয় জোটই নির্বাচনী প্রস্তুতি শুরু করেছে।জানতে চাইলে ফোরামের দলনেতা মাহমুদ হাসান খান প্রথম আলোকে বলেন, ‘বর্তমানে পোশাকশিল্প যে ধরনের চ্যালেঞ্জের মধ্য দিয়ে যাচ্ছে, তাতে দ্রুত নির্বাচন হওয়াটা জরুরি। ভোটার তালিকা সংস্কার শেষ করে নির্বাচন করার মাধ্যমে প্রশাসকের দায়িত্ব শেষ হওয়া উচিত। আগামী সপ্তাহে আমরা প্রশাসকের সঙ্গে নির্বাচনের বিষয়ে কথা বলব।’
গত ১৫ বছরে একবার ছাড়া সব মেয়াদেই সম্মিলিত পরিষদ বিজিএমইএর নেতৃত্ব দিয়েছে। সম্মিলিত পরিষদের নেতৃত্বে ছিলেন সাবেক বাণিজ্যমন্ত্রী টিপু মুনশি, ঢাকা উত্তর সিটি করপোরেশনের সাবেক মেয়র আতিকুল ইসলাম এবং সাবেক সংসদ সদস্য আব্দুস সালাম মুর্শেদী ও শফিউল ইসলাম মহিউদ্দিন এবং আওয়ামী লীগের শিল্প ও বাণিজ্যবিষয়ক সম্পাদক সিদ্দিকুর রহমান। প্রভাবশালী এই জোট গত মার্চের নির্বাচনে সব কটি পদে বিজয়ী হয়। যদিও ৫ আগস্ট শেখ হাসিনার পদত্যাগের পর টিপু মুনশি, আতিকুল ইসলাম ও আব্দুস সালাম মুর্শেদী গ্রেপ্তার হন। সিদ্দিকুর রহমান ও এস এম মান্নানকে আর প্রকাশ্যে দেখা যায়নি। যদিও তাঁদের বিরুদ্ধে মামলা হয়েছে। এই সুযোগে সম্মিলিত পরিষদের সভাপতির পদে বসেছেন বিএনপির রাজনীতির সঙ্গে যুক্ত বিজিএমইএর সাবেক সভাপতি কাজী মনিরুজ্জামান। সাধারণ সম্পাদক হয়েছেন চৈতি গ্রুপের এমডি মো. আবুল কালাম—তিনিও বিএনপির রাজনীতির সঙ্গে যুক্ত আছেন।
জানতে চাইলে আবুল কালাম প্রথম আলোকে বলেন, ‘সম্মিলিত পরিষদ থেকে আমরা প্রশাসককে বাণিজ্য সংগঠন বিধিমালার বাইরে কোনো কাজ না করার জন্য আহ্বান জানিয়েছি। আমরা চাই, প্রশাসক তাঁর নির্ধারিত ১২০ দিনের মধ্যে সুষ্ঠু নির্বাচন দিক।’সার্বিক বিষয়ে জানতে চাইলে বিজিএমইএর প্রশাসক আনোয়ার হোসেন প্রথম আলোকে বলেন, ‘দায়িত্ব নেওয়া পর শ্রম অসন্তোষসহ বিভিন্ন চ্যালেঞ্জ মোকাবিলায় কাজ করতে হয়েছে। বাণিজ্য সংগঠনের নির্বাচনকে অর্থবহ করতে বাণিজ্য সংগঠন বিধিমালা চূড়ান্ত করার কাজ চলছে। পাশাপাশি বিজিএমইএর সদস্যদের নিরীক্ষার কাজও চলমান। ফলে আমরা শিগগিরই নির্বাচনী প্রক্রিয়ার মধ্যে যেতে পারব বলে আশা করছি।’",Trade,Prothom Alo
বিজয়ের মাসজীবন বাজি রেখে দেশের উদ্দেশে যাত্রা,https://www.prothomalo.com/opinion/column/x2mtddfpd5,১২ ঘণ্টা আগে,"১৯৭১ সালের ২৫ জুলাই। এদিন ঝিলাম থেকে দেশের উদ্দেশে আমার রওনা দেওয়ার ঘটনা ছিল অনেকটাই নাটকীয়। ফায়ারিং রেঞ্জে ঝগড়া আর কর্নেল মাজহারুল কাইউমের মৃত্যুর পর আমি অনেক বাঙালি কর্মকর্তাকে দেশে চলে আসার ব্যাপারে উৎসাহ দিতাম এবং তাঁদের এতটাই খোলাখুলিভাবে বলতাম যে অনেকেই সেটি বিশ্বাস করতে চাইতেন না।ঝিলাম ক্যান্টনমেন্ট ছেড়ে যেদিন আমি চলে আসি, তার আগের দিন ছিল শনিবার। প্রতি শনিবার সন্ধ্যায় বিশেষ করে বাঙালি কর্মকর্তা ও সৈনিকদের জন্য ঝিলাম গ্যারিসন সিনেমা হলে বাংলা ছবি দেখানো হতো। সেদিন ছবি দেখতে গিয়ে আমি সিনেমা হলের ভেতরে প্রকাশ্যেই বাঙালি কর্মকর্তাদের সামনে ঘোষণা করলাম যে আমি আগামীকাল দেশে চলে যাচ্ছি; কিন্তু তাঁদের কেউ আমার কথায় গুরুত্ব দিতে চাইলেন না। কেউ কেউ হেসেই উড়িয়ে দিলেন।মোটকথা, কেউ আমার কথাটা বিশ্বাস করলেন না। এমনকি আমি নিজেও নিশ্চিত ছিলাম না যে আগামীকাল সত্যিই দেশের উদ্দেশে রওনা হয়ে যাব। মেজর তাহেরের সঙ্গে এক সপ্তাহ ধরে আমার কোনো যোগাযোগ ছিল না। আমাদের ফক্সওয়াগন গাড়ির অবস্থা সম্বন্ধেও পুরোপুরি জানতাম না। তবে আমার একটা আন্দাজ ছিল যে তাঁরা এলে যেকোনো রোববারেই আসবেন, যেহেতু রোববারে সাপ্তাহিক ছুটি থাকে, তাই সেদিনই তাঁদের আসার সম্ভাবনা সবচেয়ে বেশি।
সেদিন সিনেমা দেখে সরাসরি মেসে চলে এলাম। রাতে নিশ্চিন্ত ও নির্ভার মনে ঘুমালাম। পরের দিন সকালে ঘুম থেকে জেগে গোসল ও নাশতা সেরে নিলাম। নয়টার দিকে আমি অফিসার্স মেসে আমার রুমে এসে ঝিলাম শহরে একটু কেনাকাটা করতে যাওয়ার সিদ্ধান্ত নিলাম এবং সেই মোতাবেক পোশাক পরছিলাম। এমন সময় বেশ উৎসুক হয়ে দু-তিনজন বাঙালি কর্মকর্তা রুমে এলেন।হয়তো আগের রাতে সিনেমা হলে আমার ঘোষণার সূত্র ধরেই তাঁরা দেখতে এসেছিলেন আমি কী করছি। তাঁরা আমার রুমে এসে গল্পগুজব জুড়ে দিলেন। এ সময় আমি হঠাৎ জানালা দিয়ে দেখতে পেলাম, খানিকটা দূরে রাস্তা দিয়ে একটা ফক্সওয়াগন গাড়ি আমাদের অফিসার্স মেসের দিকেই আসছে। গাড়িটা দেখামাত্র আমার মন সায় দিয়ে ওঠে। এ নিশ্চয়ই আমাদের সেই গাড়ি। যদিও সেদিন গাড়ি আসার নিশ্চিত কোনো কথা ছিল না।গাড়িটা বেশ দূরে থাকতেই আমার রুমে আসা কর্মকর্তাদের উদ্দেশে আমি বললাম, ‘জেন্টলমেন, আই হ্যাভ গট সাম গেস্ট।’ কথাটা বলেই আমি এককাপড়ে রুম থেকে বেরিয়ে এলাম। এমনকি আমার মানিব্যাগ ও পরিচয়পত্রও সঙ্গে নিলাম না। পরে অবশ্য এই পরিচয়পত্রের অভাবে কিছু কিছু জায়গায় আমাকে বেশ অসুবিধায় পড়তে হয়েছিল। যা-ই হোক, আমি দ্রুত রাস্তার দিকে এগিয়ে গেলাম যেন গাড়িটা আমার রুমের কাছাকাছি আসতে না হয়। আমি তখন চাইনি যে আমার কক্ষে অপেক্ষমাণ কর্মকর্তারা এই গাড়ি আগমনের ব্যাপারটা টের পান। কারণ, গাড়ি দেখলেই তাঁদের মনে প্রশ্ন জাগবে এরা কারা? কিংবা তাঁদের মনে এমন কোনো সন্দেহ জেগে উঠত, যার ফলে আমাদের দেশে আসার পুরো উদ্যোগটাই ব্যর্থ হওয়ার আশঙ্কা ছিল।
গাড়ি কাছাকাছি আসতেই আমি দেখতে পেলাম, ড্রাইভারের পাশে সামনের সিটে বসে আছেন মেজর তাহের। গাড়ির চালক তখন পর্যন্ত আমার কাছে অপরিচিত। পরে পরিচয় পাই, ইনিই মেজর জিয়াউদ্দিন। গাড়িতে চেপে আমরা তিনজন প্রথমে যাই ঝিলাম ক্যান্টনমেন্টের গ্যারিসন ক্লাবে। সেখানে বসে তিনজন পেট পুরে মুরগির রোস্ট খাই। এরপর বেলা দেড়টার দিকে গ্যারিসন ক্লাব থেকে গাড়ি নিয়ে বেরিয়ে পড়ি।ঝিলাম থেকে শিয়ালকোটঝিলাম থেকে আমরা গ্র্যান্ড ট্রাঙ্ক (জিটি) রোড ধরে এগিয়ে চলি পাকিস্তানের গুজরাট জেলার তান্ডা সীমান্তের দিকে। এই রাস্তার পাশেই খারিয়ান। আমরা খারিয়ানে না থেমে সোজা এগিয়ে গেলাম গুজরাটের দিকে। খারিয়ান ও গুজরাটের মাঝামাঝি জায়গায় এসে দেখলাম, রাস্তার ওপর বিরাট লম্বা আর্মি কনভয় দাঁড়িয়ে আছে। এই কনভয় দেখে আমরা একটু অপ্রস্তুত হয়ে পড়লাম। হঠাৎ কেন এত সৈন্য সীমান্তের দিকে যাচ্ছে? সীমান্তের অবস্থা কি তাহলে অশান্ত? বিশাল মিলিটারি কনভয় দেখে কী করব বুঝতে পারছিলাম না। কনভয় খুব ধীরগতিতে চলে। তাই কনভয়ের পেছনে পেছনে যাওয়া সম্ভব নয়। রাস্তায় দাঁড়িয়ে থাকাও বিপজ্জনক। আবার কনভয় অতিক্রম করে সামনের দিকে এগিয়ে গেলে যে কেউ থামিয়ে জিজ্ঞাসাবাদ করতে পারে। সব দিকেই যখন বিপদ, তখন মেজর জিয়াউদ্দিন দাঁতে দাঁত চেপে গাড়ির গতি বাড়িয়ে দিলেন। ভয়ে ভয়ে কনভয় পার হলাম। আল্লাহর নাম নিয়ে দ্রুতগতিতে এগিয়ে চললাম সীমান্তের দিকে। কনভয় দেখে কিছুটা হতোদ্যম হয়ে পড়লেও আমরা ঠিকই আমাদের গন্তব্যের দিকে এগিয়ে যেতে লাগলাম, যদিও কিছুটা ভয়ে ভয়ে ছিলাম। আমরা তান্ডায় পৌঁছালাম বেলা আড়াইটার দিকে। তান্ডা থেকে সীমান্তের দূরত্ব বড়জোর চার কি পাঁচ মাইল। তান্ডায় এসে আমরা দু-একটা দোকানে খোঁজখবর নিই যে সীমান্তে কোনো গন্ডগোল হচ্ছে কি না। তবে কোনো গন্ডগোল না হলেও দিনের আলোয় আমাদের জন্য সীমান্ত অতিক্রম করাটা প্রায় দুঃসাধ্য ছিল।
আসলে তান্ডা ছিল সীমান্তবর্তী ছোট একটা জনপদ। সেখানকার লোকজনের কাছে তখন পর্যন্ত বাংলাদেশের মুক্তিযুদ্ধের কথা খুব একটা পৌঁছায়নি বলে মনে হলো; কিন্তু সীমান্ত এলাকা বলে সেখানে সরকারের এজেন্টদের ছড়াছড়ি ছিল। সীমান্তের দিকে কোনো অপরিচিত লোককে যেতে দেখলেই তারা সন্দেহ করত। তা ছাড়া দিনের বেলায় অবৈধভাবে সীমান্ত অতিক্রম করতে গেলে গুলিতে আহত বা নিহত হওয়ারও আশঙ্কা ছিল। কাজেই রাতের অন্ধকারে লোকচক্ষু এড়িয়ে সীমান্ত অতিক্রম করা ছাড়া আমাদের কোনো গত্যন্তর ছিল না।দিনের বেলায় তান্ডার মতো জায়গায় অত সময় ধরে অবস্থান করা আমাদের জন্য নিরাপদ ছিল না। অপরিচিত লোককে ঘোরাঘুরি করতে দেখলে স্বাভাবিকভাবেই লোকের মনে সন্দেহ জাগবে। এসব চিন্তা করেই মেজর তাহের ও মেজর জিয়াউদ্দিন আলোচনা করে ঠিক করলেন শিয়ালকোটে মেজর মঞ্জুরের বাসায় যাওয়া যাক।মেজর মঞ্জুর তখন শিয়ালকোট ক্যান্টনমেন্টে আর্মি ইনডিপেনডেন্ট প্যারা ব্রিগেডের প্রধান স্টাফ অফিসার (ব্রিগেড মেজর) ছিলেন। মেজর মঞ্জুর সেনাবাহিনীর একজন অতি মেধাবী কর্মকর্তা ছিলেন। মঞ্জুরের এই পদ ছিল খুবই গুরুত্বপূর্ণ। এই আর্মি ইনডিপেনডেন্ট প্যারা ব্রিগেড ছিল পাকিস্তান আর্মির রিজার্ভ ব্রিগেড। আর আর্মির রিজার্ভ ব্রিগেড হওয়ায় মেজর মঞ্জুর পাকিস্তান আর্মির প্ল্যানিং ও মুভমেন্ট সম্পর্কে অনেক তথ্যই জানতে পারতেন। কোনো বাঙালি কর্মকর্তার জন্য মেজর মঞ্জুরের তখনকার পদটি ছিল রীতিমতো দুর্লভ বিষয়। শিয়ালকোটে গিয়ে সেবারই মেজর মঞ্জুরের সঙ্গে আমার প্রথম পরিচয় হয়। মেজর মঞ্জুর পরবর্তী সময়ে মেজর জেনারেল হন এবং জিয়া হত্যাকাণ্ডের পর নিজেই হত্যাকাণ্ডের শিকার হন।
আমরা তান্ডায় আধা ঘণ্টার মতো অবস্থান করার পর শিয়ালকোটের উদ্দেশে রওনা হই। তান্ডা থেকে শিয়ালকোটের দূরত্ব খুব বেশি নয়, সম্ভবত ২৫-৩০ মাইল। আমরা ঠিক করলাম, শিয়ালকোটে গিয়ে সন্ধ্যা পর্যন্ত কাটিয়ে তারপর আবার তান্ডায় ফিরব। কেননা, এই রুট ছিল আমাদের একমাত্র জানা রুট। অন্য কোনো রুট সম্পর্কে আমাদের তেমন একটা ধারণা ছিল না। আমাদের দৃঢ়বিশ্বাস ছিল, সীমান্ত অতিক্রম করে কোনোরকমে ভারতের মাটিতে পা রাখতে পারলেই হলো। তারপর আমরা ঠিকই দেশে পৌঁছে যাব এবং মুক্তিযুদ্ধে শরিক হতে পারব।ঘণ্টাখানেকের মধ্যেই আমরা পৌঁছে গেলাম শিয়ালকোটে। ক্যান্টনমেন্ট এলাকায় গিয়ে মেজর মঞ্জুরের কোয়ার্টার খুঁজে পেতে তেমন দেরি হলো না। মেজর মঞ্জুর বাসাতেই ছিলেন। আমাদের এভাবে দেখে প্রথমে তিনি তো ভীষণ অবাক। পরে অবশ্য চা-নাশতা দিয়ে আমাদের স্বাভাবিকভাবেই আপ্যায়ন করলেন।...জিয়াউদ্দিন আমাদের ড্রয়িংরুমে বসিয়ে রেখে মঞ্জুরের সঙ্গে অন্য একটা রুমে গিয়ে গোপন আলাপে মিলিত হলেন। কিছুক্ষণ পর জিয়াউদ্দিন এসে আমাদের জানালেন যে মেজর মঞ্জুর দেশে যাওয়ার জন্য খুবই আগ্রহী। এমনকি এ ব্যাপারে তিনি আলাদা একটা প্ল্যানও তৈরি করে রেখেছেন।আমার ভেতরে তখন তোলপাড় করা চাঞ্চল্য।
রাতের অন্ধকারে রওনা দেওয়ার আয়োজনমেজর মঞ্জুরের প্ল্যান আমরা খতিয়ে দেখলাম এবং বুঝতে পারলাম, আমাদের অরিজিনাল রুটের চেয়ে এই রুটেই পালানো বেশি সহজ হবে। এর প্রধান কারণ, আমরা গাড়িতে চড়েই বর্ডারের সর্বোচ্চ ছয়-সাত কিলোমিটারের মধ্যে চলে যেতে পারব। এ ছাড়া আমাদের সঙ্গে সীমান্ত এলাকার যে ম্যাপ ছিল, সেই ম্যাপ দেখে বোঝা গেল, মেজর মঞ্জুরের রুট দিয়ে যাওয়াটাই সুবিধাজনক। নিজেদের মধ্যে আলাপ-আলোচনা করে ঠিক করলাম, মেজর মঞ্জুরের প্রদর্শিত রুট দিয়েই আমরা যাব।কিন্তু প্রশ্ন দেখা দিল মেজর মঞ্জুরের স্ত্রী ও সন্তানদের নিয়ে। তাঁদের কী হবে? মেজর মঞ্জুর জানান, তিনি একা পাকিস্তান ত্যাগ করবেন না আর তাঁর স্ত্রীও যেতে আগ্রহী। তিনি তাঁদের সঙ্গে নিয়েই যাবেন। তবু নানা প্রশ্ন দেখা দিল—রাস্তায় যদি কোনো অঘটন ঘটে, বিশেষ করে পাকিস্তানি সৈন্যদের মুখোমুখি হলে আমরা কি সারেন্ডার করব? আলোচনা করে ঠিক করলাম যে পাকিস্তানিদের মুখোমুখি হলে আমরা কখনোই সারেন্ডার করব না। কোনো উপায় না থাকলে নিজেরাই নিজেদের গুলিতে আত্মহত্যা করব। কিন্তু নতুন প্রশ্ন দেখা দিল, আমরা নাহয় আত্মহত্যা করব, কিন্তু মঞ্জুরের কী হবে? তিনি যদি আত্মহত্যা করেন, তাহলে তাঁর স্ত্রী ও ছেলেমেয়েদের কী হবে? অন্যদিকে কোনো সংঘর্ষে যদি তাঁর স্ত্রী আহত হয়ে আমাদের সঙ্গে যেতে না পারেন, তাহলে তাঁর উপায় কী হবে?
একপর্যায়ে আমাদের এসব প্রশ্নের উত্তর মিসেস মঞ্জুর দিয়ে বললেন, পথে যদি মেজর মঞ্জুরের কিছু হয়, তাহলে তিনি স্বামী ও ছেলেমেয়ে নিয়ে ওখানেই থেকে যাবেন এবং প্রয়োজনে আমরা চলে যাব। আর পথে মিসেস মঞ্জুর কোথাও আহত হলে তাঁকে যেন মেরে ফেলা হয়, কোনো অবস্থাতেই পাকিস্তানি সৈন্যদের হাতে তাঁকে যেন জীবিত তুলে দেওয়া না হয়। এমন পরিস্থিতিতে মেজর মঞ্জুর যেন বাচ্চাদের নিয়ে চলে যান।মেজর মঞ্জুরের স্ত্রী ও ছেলেমেয়ের ব্যাপারে একটা বোঝাপড়া হলেও তাঁর ব্যাটম্যানকে নিয়ে আরেক সমস্যা দেখা দিল। ব্যাটম্যান ছিলেন সাপ্লাই কোরের একজন বাঙালি সিপাহি। তাঁর বাড়ি ফরিদপুরে। তাঁকে রেখে গেলে বিপদের আশঙ্কা ছিল। কারণ, তিনি আমাদের যাওয়ার কথা ফাঁস করে দিতে পারেন। আবার তাঁকে আমাদের পরিকল্পনার কথা জানানোটাও ঝুঁকিপূর্ণ ছিল এ কারণে যে তিনি যদি সঙ্গে আসতে রাজি না হনÑ ব্যাপারটা নিয়ে আমরা বেশ চিন্তাভাবনা করলাম। এদিকে সময়ও গড়িয়ে যাচ্ছিল। অবশেষে আমরা ব্যাটম্যানকে মুক্তিযুদ্ধে যোগ দেওয়ার ব্যাপারটা জানানোর সিদ্ধান্ত গ্রহণ করি। মেজর মঞ্জুর তাঁকে এ কথা বলতেই তিনি রাজি হয়ে যান।
এরপর শুরু হয় আমাদের রওনা দেওয়ার আয়োজনের পালা। আমরা তিনজন আগে থেকেই তৈরি ছিলাম। এবার মঞ্জুর, তাঁর স্ত্রী ও ছেলেমেয়েরা তৈরি হতে থাকে। মঞ্জুরের এক মেয়ে ও এক ছেলে। মেয়ে মিতার বয়স তখন পাঁচ বছর এবং ছেলে সাফকাতের বয়স দুই বছর। ওদের বয়স কম হওয়ায় রাস্তায় ওরা ঝামেলা বা কান্নাকাটি করতে পারে, তাই তাদের সিডাক্সিন দেওয়া হলো, যাতে তারা ঘুমিয়ে থাকে। আমরা রওনা হওয়ার আগে ব্যক্তিগত অস্ত্রে নিজেদের সজ্জিত করি। আমাদের ফক্সওয়াগন গাড়িটা ছিল বেশি পুরোনো। তাতেই আটজনকে চড়তে হবে।আমাদের দেখে কেউ যাতে চিনে না ফেলে কিংবা কারও মনে কোনো রকম সন্দেহ না জাগে, সে জন্য সিদ্ধান্ত নেওয়া হয়, গাড়ি ড্রাইভ করবেন মঞ্জুর এবং কালো বোরকা পরে পাশের সিটে থাকবেন তাঁর স্ত্রী। উল্লেখ্য, মিসেস মঞ্জুরের গায়ের রং ও গঠন এমন ছিল যে কালো বোরকার ফাঁকফোকর দিয়ে মুখের সামান্য অংশও দেখা গেলে তাঁকে পাঞ্জাবি মহিলা বলে ভুল করার সম্ভাবনা ছিল। এ ছাড়া বাচ্চারা তাঁর কোলে থাকায় একটা সুবিধা ছিল এই যে আমরা যে পালিয়ে যাচ্ছি, সেটি কারও পক্ষে সহজে ধারণা করা সম্ভব ছিল না। এত ছোট বাচ্চা নিয়ে পাকিস্তান থেকে পালিয়ে আসার ঘটনা সম্ভবত সেটিই প্রথম, তা-ও পায়ে হেঁটে।...কর্নেল (অব.) বজলুল গনি পাটোয়ারীসাবেক সামরিক কর্মকর্তা। মুক্তিযুদ্ধে বীরত্বপূর্ণ ভূমিকার জন৵ বীর প্রতীক খেতাব পেয়েছেন।",Opinion,Prothom Alo
মূল্যস্ফীতি বাড়ছেইসরকারকে অবশ্যই কার্যকর পদক্ষেপ নিতে হবে,https://www.prothomalo.com/opinion/editorial/oqq6hjsu6l,১৪ ঘণ্টা আগে,"অন্তর্বর্তী সরকার দায়িত্ব নেওয়ার (গত ৮ আগস্ট) পর মূল্যস্ফীতি নিয়ন্ত্রণে নানা রকম পদক্ষেপ নেওয়া সত্ত্বেও পরিস্থিতির কোনো উন্নতি হয়নি; বরং মূল্যস্ফীতি বেড়ে চলেছে। এতে সবচেয়ে বিপদে পড়েছেন গরিব ও স্বল্প আয়ের মানুষ। এ কারণেই সরকারি সংস্থা ট্রেডিং করপোরেশন অব বাংলাদেশের (টিসিবি) কম দামের পণ্যের ট্রাকের পেছনে ক্রেতাদের সারি দীর্ঘ হচ্ছে। আগে কেবল গরিব ও নিম্নবিত্ত মানুষ টিসিবির ভোগ্যপণ্যের জন্য লাইনে দাঁড়াতেন। এখন নিম্নমধ্যবিত্ত নারী–পুরুষেরাও দাঁড়াতে বাধ্য হচ্ছেন।বাংলাদেশ পরিসংখ্যান ব্যুরোর (বিবিএস) বরাতেপ্রথম আলোনভেম্বর মাসে খাদ্য মূল্যস্ফীতির যে চিত্র তুলে ধরেছে, তা খুবই উদ্বেগজনক। খবর অনুযায়ী, খাদ্য মূল্যস্ফীতি আবার ১৪ শতাংশের কাছাকাছি পৌঁছে গেছে। গত নভেম্বরে যা বেড়ে দাঁড়িয়েছে ১৩ দশমিক ৮০ শতাংশ। এটি গত সাড়ে ১৩ বছরের মধ্যে খাদ্য মূল্যস্ফীতির দ্বিতীয় সর্বোচ্চ হার। গত জুলাই মাসে খাদ্য মূল্যস্ফীতি ১৪ দশমিক ১০ শতাংশে উঠেছিল। নভেম্বরে খাদ্য মূল্যস্ফীতি বাড়ার পাশাপাশি সার্বিক মূল্যস্ফীতিও বেড়ে ১১ দশমিক ৩৮ শতাংশে উঠেছে।
মূল্যস্ফীতির পাশাপাশি বাজারে একেক সময় একেকটি পণ্যের ঘাটতি তৈরি হওয়াও ভোক্তাদের জন্য বড় দুশ্চিন্তার কারণ হয়ে দাঁড়িয়েছে। গত কয়েক দিনে বেশি দাম দিয়েও বোতলজাত ভোজ্যতেল পাওয়া যাচ্ছে না। এর পেছনে সিন্ডিকেটের কারসাজি আছে কি না, তা অবিলম্বে খতিয়ে দেখা প্রয়োজন।মূল্যস্ফীতি নিয়ে অর্থনীতিবিদ সেলিম রায়হান যা বলেছেন, তা আরও বিপজ্জনক। তাঁর মতে, বিবিএস যে পদ্ধতিতে মূল্যস্ফীতি গণনা করে, তাতে গরিব মানুষ মূল্যস্ফীতির চাপ কতটা অনুভব করেন, তা ঠিকমতো উঠে আসে না। জাতীয় গড় হিসাবে মূল্যস্ফীতির হিসাব আসে। একটি পরিবারকে গড়ে তাদের আয়ের ৪৮ শতাংশ অর্থই খাবার কেনার পেছনে খরচ করতে হয়। অন্যদিকে খাবার কিনতে গরিব পরিবারকে আয়ের দুই-তৃতীয়াংশের মতো অর্থ খরচ করতে হয়।বিবিএসের পরিসংখ্যানে দেখা গেছে, শহরে খাদ্য মূল্যস্ফীতি গ্রামের চেয়ে বেশি। নভেম্বর মাসের হিসাবে, শহরে খাদ্য মূল্যস্ফীতি বেড়ে দাঁড়িয়েছে ১৪ দশমিক ৬৩ শতাংশে। আর গ্রামে এই হার ১৩ দশমিক ৪১। গ্রামের ভোক্তারা অনেক কিছু নিজে উৎপাদন করেন বলে সেখানে মূল্যস্ফীতি কিছুটা কম। শহরে মানুষকে সব পণ্য কিনে খেতে হয়। তবে আয়ের বিষয়টি আমলে নিলে তাঁদের ওপরও চাপ কম পড়ে না।
কঠিন বাস্তবতা হলো ভোগ্যপণ্যের দাম হু হু করে বাড়লেও মানুষের আয় বাড়ছে না। সাম্প্রতিক সময়ে অর্থনীতিতেও স্থবিরতা চলছে। পণ্য আমদানিও কমছে। দাম বেড়ে যাওয়ার কারণে ভোক্তাদের চাহিদার চেয়ে কম খাবার কিনে খেতে হচ্ছে অথবা সংসারের অন্যান্য খাতের ব্যয় কমিয়ে খাবার কিনতে হচ্ছে।বাজার নিয়ন্ত্রণে এত দিন সরকার রুটিনমাফিক তদারকি ও নজরদারি করে আসছিল, যা তেমন কাজে লাগেনি। ভোক্তা অধিকার দপ্তরের ঝটিকা তল্লাশি অভিযান অনেকটা চোর–পুলিশ খেলায় রূপ নিয়েছে। আমরা মনে করি, খাদ্য মূল্যস্ফীতি কমাতে হলে সরকারকে আরও শক্ত পদক্ষেপ নিতে হবে। নিয়মিত বাজার তদারকির পাশাপাশি বিকল্প উপায় পণ্য সরবরাহ বাড়াতে হবে। শুল্ক কমানো কিংবা পুরোপুরি প্রত্যাহারের পরও কাদের কারসাজিতে আমদানি পণ্যের দাম কমছে না, সেটা খতিয়ে দেখার দায়িত্বও সরকারের। আর তিন মাস পরই পবিত্র রমজান মাস। সেই সময়ে ভোগ্যপণ্যের দাম যাতে কোনোভাবেই না বাড়ে, সরকারকে আগে থেকেই তার জন্য বাস্তবসম্মত ও কার্যকর পদক্ষেপ নিতে হবে।",Opinion,Prothom Alo
বাঁধ কেটে ইটভাটার রাস্তাবরগুনা সদর প্রশাসনের দ্রুত ব্যবস্থা কাম্য,https://www.prothomalo.com/opinion/editorial/x69absyuqs,১৪ ঘণ্টা আগে,"ইটভাটার মালিকদের দৌরাত্ম্য কোনোভাবেই থামানো যাচ্ছে না। ইটভাটা নিয়ে দেশে সুনির্দিষ্ট আইন থাকলেও তা যথাযথভাবে মানা হয় না। অসংখ্য ইটভাটাই চলে কোনো ধরনের ছাড়পত্র ছাড়াই। ইটভাটাগুলো শুধু কৃষিজমি আর পরিবেশের ক্ষতিই করছে না, জনজীবনকেও বিষিয়ে তুলছে। বরগুনা সদর উপজেলায় একটি ইটভাটার মালামাল পরিবহনের জন্য বন্যা নিয়ন্ত্রণ বাঁধ পর্যন্ত কেটে ফেলা হয়েছে। এর ভুক্তভোগী হতে হচ্ছে কৃষক ও স্থানীয় বাসিন্দাদের। বিষয়টি কোনোভাবেই মানা যায় না।প্রথম আলোর প্রতিবেদন জানাচ্ছে, সদর উপজেলায় কুমড়াখালী গ্রামে এসবিসি নামের একটি ইটভাটার জন্য নদ থেকে বালু ও মাটি এবং নৌযানে করে আনা অন্য মালামাল সহজে আনা ও নেওয়ার জন্য বাঁধটি কেটে পথ তৈরি করা হয়। বাঁধ কেটে ফেলায় ঝড়-জলোচ্ছ্বাস হলে লোকালয়ে পানি ঢুকে পড়ে। এতে জমির ফসল ও বাড়িঘর ক্ষতিগ্রস্ত হয়। ওই ভাটার মালিকের বিরুদ্ধে নদ ভরাট করার অভিযোগও পাওয়া গেছে। ইটভাটাটির মালিক বরগুনা সদর উপজেলা আওয়ামী লীগের সভাপতি সিদ্দিকুর রহমান। যদিও তিনি ইটভাটাটি কিনেছিলেন আরেক ব্যক্তি থেকে। এর আগেই বাঁধ কেটে রাস্তাটি নির্মাণ করা হয়। এরপর সেভাবেই আছে পথটি ব্যবহার হচ্ছে। গত ৫ আগস্ট আওয়ামী লীগ সরকার পতনের পর থেকে সিদ্দিকুর রহমান আত্মগোপনে।
বাঁধ কেটে পথ নির্মাণ করার ঘটনার বিষয়টা সম্পর্কে জানেন না বলেছেন পানি উন্নয়ন বোর্ড বরগুনা কার্যালয়ের উপবিভাগীয় প্রকৌশলী (বরগুনা সদর উপজেলা দায়িত্বপ্রাপ্ত কর্মকর্তা)। তবে তিনি স্বীকার করেছেন, বাঁধটি কেটে পথ তৈরি করার কোনো সুযোগ নেই। বরগুনা নদীবন্দর কর্মকর্তার বক্তব্য, ‘খাকদোন নদের তীরে আমাদের সীমানাখুঁটি স্থাপন করা আছে। ভাটায় দখল হওয়া জমি আমাদের হলে ভাটামালিকের বিরুদ্ধে আমরা ব্যবস্থা নেব। আমরা নদের তীরে অবৈধ স্থাপনা ও দখলদার উচ্ছেদের জন্য মন্ত্রণালয়ে তালিকা পাঠিয়েছি।’ বরগুনা সদরের ইউএনওর বক্তব্য, ‘আমাদের পক্ষ থেকে বাঁধ কাটার কোনো অনুমতি নেই। কেউ যদি জনদুর্ভোগ সৃষ্টি করেন, তাহলে আমরা তাঁর বিরুদ্ধে ব্যবস্থা নেব।’
একটি বাঁধ কেটে কালভার্টের আদলে পথ বানানো হয়েছে, সেটি বছরের পর বছর ব্যবহৃত হচ্ছে এবং এর জন্য কৃষকসহ স্থানীয় বাসিন্দারা ভুক্তভোগী হচ্ছেন, তা এতগুলো কর্তৃপক্ষের গোচরেই এল না, বিষয়টি হতাশাজনক। আমরা জেনেছি, ইটভাটাটির পরিবেশ অধিদপ্তরের অনুমোদনপত্রের নবায়নও করা হয়নি। আমরা আশা কবর, এ ব্যাপারে ইটভাটার বিরুদ্ধে ব্যবস্থা নেওয়া হবে এবং পথটি অবরুদ্ধ করে দেওয়া হবে। পরেও যেন সেখানে পথ করার সুযোগ না থাকে।",Opinion,Prothom Alo
মতামতসিরিয়ার বিদ্রোহীদের পেছনে তাহলে কি ইসরায়েল!,https://www.prothomalo.com/opinion/column/ztxgwtjine,১৫ ঘণ্টা আগে,"ইতিহাস লেখা থাকবে, ২০২৪ সালটি ইরান, এর অক্ষশক্তি ও মিত্রদের জন্য যুদ্ধ-সংঘাতের ক্ষয়ক্ষতি এবং মর্যাদাহানি হওয়ার দিক থেকে অন্য যেকোনো বছরের তুলনায় সবচেয়ে সংকটজনক বছর।ইসরায়েল তার গাজা নির্মূলকরণ যুদ্ধ অব্যাহত রেখেছে। গাজায় ইসরায়েলিদের নিষ্ঠুর হামলায় এ বছরেই নিহত হয়েছে ২০ হাজার মানুষ। আন্তর্জাতিক ন্যায়বিচার আদালত গাজায় ইসরায়েলের যুদ্ধাপরাধ নিয়ে একটা প্রতিবেদন দিয়েছে। গাজায় বেসামরিক জনগোষ্ঠীর বিরুদ্ধে ইসরায়েলি গণহত্যার অভিযোগে দক্ষিণ আফ্রিকা মামলা করার পর এই আদেশ দেন আন্তর্জাতিক অপরাধ আদালত।গণহত্যামূলক যুদ্ধ অব্যাহত থাকায় রোজই হতাহতের সংখ্যা বাড়ছে। গাজায় ইসরায়েলি হামলায় মোট নিহতের সংখ্যা বেড়ে ৪৫ হাজার হয়েছে। আহত হয়েছে এক লাখের বেশি। এ ছাড়া গাজার কয়েক লাখ বাসিন্দা তাঁদের আবাস হারিয়েছেন। বিশ্ব খাদ্য কর্মসূচি বলছে, গাজায় এখন দুর্ভিক্ষ পরিস্থিতি ছড়িয়ে পড়বে, বিশেষ করে উত্তরাঞ্চলে খাবারের দাম যেভাবে বাড়ছে।
দখলদারির ইতিহাসে সবচেয়ে কট্টর দেশ ইসরায়েল। ৭৫ বছরের বেশি সময় ধরে ইসরায়েল আগ্রাসন চালিয়ে যাচ্ছে দুই দেশের সার্বভৌমত্ব লঙ্ঘন করে। সে কারণেই দামেস্কে ইরানের কনস্যুলেট ভবনে বোমা হামলা করতে কোনো দ্বিধা করেনি। ইরানের রেভল্যুশনারি গার্ডসের শীর্ষ কর্মকর্তাদের হত্যা করে ইসরায়েল তাদের আগ্রাসন বিস্তৃত করতে পিছপা হয়নি। এর প্রতিক্রিয়ায় ইরান ইতিহাসে প্রথমবারের মতো ইসরায়েলে সরাসরি মিসাইল ও ড্রোন হামলা করে। যুক্তরাষ্ট্র, যুক্তরাজ্য, ফ্রান্স ও জর্ডান মিলে ইরানের মিসাইল ও ড্রোন মাঝপথেই ধ্বংস করে দিতে সহায়তা করে।এটা ছিল ইরান ও তার মিত্রদের (বিশেষ করে সিরিয়া) লক্ষ্যবস্তুতে ইসরায়েলি হামলা প্রতিহত করার প্রচেষ্টা থেকে ভয় দেখানো।হুতিরা তেল আবিব এবং ইলাতে মিসাইল ও ব্যালিস্টিক ড্রোন হামলা করে। এর প্রতিক্রিয়ায় ইসরায়েল ইয়েমেনে আক্রমণ করে।
আসাদ সরকার দুর্বল হওয়ার অর্থ হলো, মধ্যপ্রাচ্যে রাশিয়ার কৌশলগত ভূমিকা কী হবে, সেটা নিয়েও ধোঁয়াশা তৈরি হওয়া। যাহোক বাস্তবতা বলছে ইরান ও এর প্রক্সিদের প্রকল্প এখন ধোঁয়াশাপূর্ণ। তাদেরকে এখন ট্রাম্পের অভিষেক পর্যন্ত অপেক্ষা করে থাকতে হবে।
যাহোক, সবচেয়ে কঠোর আঘাতটি আসে লেবাননে হিজবুল্লাহর লক্ষ্যবস্তুতে হামলা এবং লেবাননে যুদ্ধ সম্প্রসারণের মধ্য দিয়ে। মধ্যপ্রাচ্যে ইরানের সবচেয়ে শক্তিশালী মিত্র হলো হিজবুল্লাহ। দুই মাস ধরে চলা যুদ্ধে ইসরায়েল দক্ষিণ লেবানন ও বৈরুতের দক্ষিণ উপকণ্ঠ এবং এমনকি বৈরুতে বেসামরিক নাগরিকদের লক্ষ্যবস্তু বানায়। ২০০৬ সালের গ্রীষ্মকালে হিজবুল্লাহর বিরুদ্ধে যে মাত্রায় আগ্রাসন চালিয়েছিল ইসরায়েল, এবারের আগ্রাসন তার থেকেও ভয়াবহ। এবার তারা হিজবুল্লাহ প্রধান হাসান নাসরুল্লাহ এবং তাঁর সম্ভাব্য উত্তরসূরি হাশেম সাফিউদ্দিনকে হত্যা করে।ইসরায়েলি এই আগ্রাসন হিজবুল্লাহর সঙ্গে লেবাননের সুন্নি ও খ্রিষ্টান সম্প্রদায়ের মধ্যে একটা অনৈক্য সৃষ্টিতে সহায়ক ভূমিকা রেখেছে।তেহরানে হামাসের রাজনৈতিক কার্যালয়ে হামলা চালিয়ে হামাসের প্রধান ইসমাইল হানিয়াকে হত্যা করে ইসরায়েল। গাজায় হামলা করে হামাসের প্রধান ইয়াহিয়া সিনওয়ারকেও হত্যা করে তারা। ইরান এরপর ইসরায়েলকে ঠেকাতে আবার প্রতিশোধমূলক হামলা করে। ইরান এখন ইসরায়েলের সর্বশেষ আগ্রাসনের প্রতিক্রিয়ায় আবারও প্রতিশোধমূলক হামলার প্রস্তুতি নিচ্ছে। এর উদ্দেশ্য হচ্ছে ভয়ের ভারসাম্য প্রতিষ্ঠা করা।
ইসরায়েলের প্রধানমন্ত্রী বেনিয়ামিন নেতানিয়াহু হিজবুল্লাহর সঙ্গে ৬০ দিনের যুদ্ধবিরতি ঘোষণা করেছেন। ইরান ও এর প্রক্সিদের বিরুদ্ধে যুদ্ধে সাতটি ফ্রন্টে ইসরায়েল খানিকটা সফলতা পেয়েছে। ইসরায়েল তিনটি প্রধান উদ্দেশ্য থেকে এই যুদ্ধ করছে। ইরানি হুমকির দিকে মনোযোগ কেন্দ্রীভূত করা, সশস্ত্র বাহিনীগুলোকে সক্রিয় করা ও ঐক্য প্রতিষ্ঠা করা এবং লেবানন ফ্রন্ট থেকে গাজা ফ্রন্ট পুরোপুরি বিচ্ছিন্ন করে দিয়ে হামাস আন্দোলনকে একঘরে করে দেওয়া।লেবাননে হিজবুল্লাহর সঙ্গে যুদ্ধবিরতি এবং বাশার আল-আসাদের বিরুদ্ধে নেতানিয়াহুর হুমকির (বাশার আগুন নিয়ে খেলছেন) এক দিন যেতে না যেতেই সিরিয়ার বিরোধী বাহিনীগুলো সিরিয়ার সরকারের বিরুদ্ধে হতবাক করে দেওয়ার মতো আক্রমণ শুরু করে। এই আক্রমণের নেতৃত্ব দিচ্ছে আল-নুসরা ফ্রন্ট এবং হায়াত তাহরির আল-শাম (এইচটিএস)। বিদ্রোহীরা কৌশলগত গুরুত্বপূর্ণ শহর আলেপ্পোসহ আরও কিছু প্রধান শহরের নিয়ন্ত্রণ নিয়ে নিয়েছে। একই সঙ্গে সরবরাহ ব্যবস্থাও বিচ্ছিন্ন করে দিয়েছে। সিরিয়ার সেনা এবং ইরানি প্রক্সি ও সশস্ত্র যোদ্ধারা হয় আত্মসমর্পণ করেছেন, নাহয় পালিয়ে গেছেন। ফলে বিদ্রোহীরা কোনো ধরনের প্রতিরোধ ছাড়াই ট্যাংকসহ অন্যান্য অস্ত্র–সরঞ্জাম পেয়ে যায়।
আলেপ্পোসহ অন্যান্য শহর সিরিয়ার বিদ্রোহীদের কবজায় চলে যাওয়া আসাদ সরকার (রয়টার্সের সর্বশেষ খবর বলছে বিদ্রোহীরা দামেস্ক শহরে ঢুকে পড়েছে। প্রেসিডেন্ট বাশার আল–আসাদ ব্যক্তিগত উড়োজাহাজে দামেস্ক ছেড়েছেন)প্রক্সিদের জন্য বিরাট এক ধাক্কা। আলেপ্পো সিরিয়ার অর্থনৈতিক ও শিল্পশহর। ইদলিবের সঙ্গে সংযুক্ত থাকায় এটি বিদ্রোহীদের ক্ষমতার বড় কেন্দ্র হবে।এটি পুরো দৃশ্যপটকে পুরোপুরি বদলে দিয়েছে। বিদ্রোহী সশস্ত্র বাহিনীগুলোর ভূমিকা ও শক্তি বেড়েছে। আসাদ সরকারের অবস্থান দুর্বলতর হয়েছে। একই সঙ্গে ইরান ও এর প্রক্সিরা আবারও বড় ধাক্কা খেয়েছে।সিরিয়ার পররাষ্ট্রমন্ত্রী দাবি করেছেন, বিদ্রোহীদের এই হামলা ইসরায়েলি প্রকল্প, বিদ্রোহীরা ইসরায়েলের উদ্দেশ্য সিদ্ধি করছে। অন্যদিকে ইরানের পররাষ্ট্রমন্ত্রী আব্বাস আরাগচি এই হামলার নিন্দা জানিয়েছেন। তিনি বলেছেন, ‘লেবানন ও ফিলিস্তিনে পরাজয়ের পর আমেরিকা ও ইসরায়েল সিরিয়ার বিরোধী বাহিনীগুলো দিয়ে হামলার পরিকল্পনা করেছে।’সিরিয়ার সরকারের প্রতি অনুগত বিশ্লেষকেরা দায়ী করছেন তুরস্ক এই হামলার পেছনে রয়েছে। যদিও তুরস্ক বলছে, এটা অপ্রত্যাশিত এক হামলা, এতে বেসামসরিক লোকেরা হুমকির মুখে পড়েছে।
সিরিয়ান বিদ্রোহীদের এ হামলাকে রাশিয়া সিরিয়ার সার্বভৌমত্বের ওপর হামলা বলে বর্ণনা করেছে। সিরিয়া রাষ্ট্রকে আগের অবস্থায় নিয়ে যাওয়ার দাবি জানিয়েছে।এটা স্পষ্ট যে ইরান ও এর অক্ষদের প্রভাব দুর্বল করার ক্ষেত্রে এবং তাদের সম্প্রসারণবাদী প্রকল্প ক্ষতি করার ক্ষেত্রে আসাদ সরকারের বিরুদ্ধ চলমান আক্রমণ একটি বেদনাদায়ক ধাক্কা। এর ফলে মধ্যপ্রাচ্যে ইরান ও এর প্রক্সিদের প্রভাব এবং ক্ষমতা দুর্বল ও ক্ষয়প্রাপ্ত হবে।আসাদ সরকার দুর্বল হওয়ার অর্থ হলো, মধ্যপ্রাচ্যে রাশিয়ার কৌশলগত ভূমিকা কী হবে, সেটা নিয়েও ধোঁয়াশা তৈরি হওয়া। যাহোক বাস্তবতা বলছে ইরান ও এর প্রক্সিদের প্রকল্প এখন ধোঁয়াশাপূর্ণ। তাদেরকে এখন ট্রাম্পের অভিষেক পর্যন্ত অপেক্ষা করে থাকতে হবে।আবদুল্লাহ খলিফা আল-শাইজি, কুয়েত বিশ্বিবিদ্যালয়ের রাজনৈতিক বিজ্ঞানের অধ্যাপকমিডলইস্ট মনিটর থেকে নেওয়া, ইংরেজি থেকে অনূদিত",Opinion,Prothom Alo
"মতামতচিন্ময় গ্রেপ্তার, আইনজীবী হত্যা, ধৈর্য ও সহনশীলতার জয় এবং অতঃপর",https://www.prothomalo.com/opinion/column/bimtr9yxv1,০৭ ডিসেম্বর ২০২৪,"চট্টগ্রামে রাষ্ট্রপক্ষের এক আইনজীবী সাইফুল ইসলামকে হত্যার ঘটনার ১০ দিন পার হয়ে গেল। কোনো সন্দেহ নেই, সে ঘটনার প্রথম কয়েক দিন বা রাত গভীর উৎকণ্ঠা ও উদ্বেগে কাটে গোটা দেশের মানুষের। পরিস্থিতি বিবেচনা করলে যে কেউ স্বীকার করে নেবে যে একটা সাম্প্রদায়িক সহিংসতা সৃষ্টির সব উপাদানই তখন বিরাজ করছিল। নাজুক আইনশৃঙ্খলা পরিস্থিতির মধ্যেও চরম ধৈর্য ও সহনশীলতার পরিচয় দিয়ে সেই কঠিন সময় আমরা পার করেছি।তবে বাংলাদেশ নিয়ে ভারতীয় সংবাদমাধ্যম ও হিন্দুত্ববাদী গোষ্ঠীর উসকানি বা আচরণের ফলে একধরনের অনিশ্চয়তাও থেকে যায়। এরই মধ্যে দু-একটি ঘটনা এবং কিছু বিষয় সেটিই ইঙ্গিত করে।জুলাই অভ্যুত্থানের তিন মাস পরও দেশের সামগ্রিক পরিস্থিতি এখনো স্বাভাবিক হতে পারেনি। শুরু থেকেই একেক পক্ষ বা গোষ্ঠীর একের পর এক দাবি আদায়ের আন্দোলন, সড়ক অবরোধ, বিক্ষোভ, সংঘর্ষের ঘটনা আমরা দেখে আসছি। এর মধ্যে সংখ্যালঘুদের টানা বিক্ষোভ-সমাবেশে বিপুল জমায়েত চলতেই থাকে।
শেখ হাসিনা সরকার পতনের পর তৈরি হওয়া অরাজক পরিস্থিতিতে রাজনৈতিক বা সামাজিক বা সাম্প্রদায়িক বিবিধ কারণে সংখ্যালঘুদের ওপরও আক্রমণের কিছু ঘটনা ঘটে। সেসব ঘটনার সত্যতার পাশাপাশি অতিরঞ্জন ও অপতথ্যের ছড়াছড়িও আমরা দেখি। বিশেষ করে ভারতের কিছু সংবাদমাধ্যম ও টুইটারের প্ল্যাটফর্মগুলোকে বিষয়টি একপ্রকার ‘হাতিয়ার’ বানায়, যা এখনো চলমান আছে। যার পরিপ্রেক্ষিতে ভারতের ত্রিপুরায় বাংলাদেশ মিশনে হামলার ঘটনা ঘটল। এর আগে এখানে ভারতের পতাকা মাড়ানোর একটি ঘটনায় কলকাতায় বাংলাদেশ মিশনে ঢুকে আমাদের পতাকাও পোড়ানো হয়।শুরুতে ঢাকায় টানা কয়েক দিন হিন্দুদের সমাবেশ ও শাহবাগ অবরোধের পর সরকারের পক্ষ থেকে দাবি পূরণের আশ্বাসের প্রেক্ষিতে মনে করা হয়েছিল কর্মসূচি থেকে সরে আসে সংখ্যালঘুরা।তবে এরপর ঢাকায় কোনো কর্মসূচি না দিলেও চট্টগ্রামসহ দেশের অন্যান্য অঞ্চলে একের পর এক লক্ষাধিক মানুষের সমাবেশ করে বেশ চমকেই দেয় তারা। সেসব সমাবেশ ঘিরে কিছু সমালোচনাও আসতে থাকে। বিশেষ করে ইসকনের অংশগ্রহণের বিষয়টি এখানে সামনে আসে, বিশ্বজুড়ে ভক্তিবাদী ও সেবামূলক অরাজনৈতিক সংগঠন হিসেবে পরিচিত থাকলেও বাংলাদেশে ইসকন সম্পর্কে একধরনের নেতিবাচক ধারণা আছে। সভা-সমাবেশগুলোয় হিন্দুত্ববাদী ‘জয় শ্রীরাম’ স্লোগান তোলা এবং এসব সমাবেশের মধ্য দিয়ে আওয়ামী লীগ কর্মীদের শক্তি সঞ্চয়ের প্রচেষ্টা নিয়ে আলোচনা তৈরি হয়। এমন অভিযোগের সপক্ষে কিছু ছবি-ভিডিও সামাজিক যোগাযোগমাধ্যমে ছড়িয়ে পড়ে।
যাহোক, সংখ্যালঘুদের সেসব সমাবেশের ছবি ও ভিডিও দেশের ভেতরে-বাইরে বাংলাদেশবিরোধী প্রচারণারও অংশ হয়ে যায়। পতিত আওয়ামী শক্তি ও ভারতের হিন্দুত্ববাদী সামাজিক যোগাযোগমাধ্যমগুলোর প্রচারণায় বিষয়টি স্পষ্টই প্রতিফলিত হয়। এখন দেশজুড়ে নাজুক আইনশৃঙ্খলা পরিস্থিতির মধ্যে সরকারের জন্য বিষয়টি বাড়তি চাপ তো তৈরি করেই এবং নাগরিক সমাজের কারও কারও মধ্যে এমন প্রশ্ন ওঠে—আওয়ামী লীগ আমলে এত এত সাম্প্রদায়িক সহিংসতা ঘটল, আওয়ামী এমপি-মন্ত্রীরা সংখ্যালঘুদের জায়গা-জমি গিলে খেলেন, তখন কেন তাঁদের বিরুদ্ধে এমন সভা-সমাবেশ বা গণজমায়েত হলো না? তবে যেকোনো কারণেই হোক তখন না পারলেও সংখ্যালঘুরা যে নিজেদের অধিকারের দাবিতে অবশেষে একত্র হতে পেরেছে, এটি অবশ্যই তাৎপর্যপূর্ণ এবং ভবিষ্যতের জন্যও তা উদাহরণ হয়ে থাকবে।সে সমাবেশগুলোয় কড়া বক্তব্য দেওয়ার মধ্য দিয়ে সংখ্যালঘুদের মধ্যে তুমুল জনপ্রিয় নেতা হয়ে ওঠেন সম্মিলিত সনাতনী জাগরণ জোটের মুখপাত্র চিন্ময় কৃষ্ণ দাস। যাঁর বিরুদ্ধে পতাকা অবমাননার মামলা করেন বিএনপির একজন স্থানীয় নেতা।বৈষম্যবিরোধী আন্দোলনের পর চট্টগ্রামের নিউমার্কেট চত্বরে একটি লাঠিতে জাতীয় পতাকা বেঁধে দেওয়া হয়। গত ২৫ অক্টোবর লালদীঘির মাঠে সনাতনী জাগরণ মঞ্চের সমাবেশের দিন নিউমার্কেটের ওই পতাকার ওপর গেরুয়া রঙের আরেকটি পতাকা টাঙিয়ে দেওয়া হয়। সেই ছবি সামাজিক যোগাযোগমাধ্যমে ছড়িয়ে পড়লে নানা ধরনের সমালোচনা হয়। তখন পতাকা অবমাননার মামলাটি করা হয়। এখন সেই মামলা নিয়েও সমালোচনা ওঠায় বিএনপি তাঁকে বহিষ্কারও করা হয়।
এখন আমাদের দেশে সংখ্যালঘুদের যেকোনো আক্রান্ত হওয়ার ঘটনায় দ্রুত আইনি ব্যবস্থা নেওয়াটাই হবে অধিক যুক্তিযুক্ত। তাদের দাবিগুলো পূরণের বিষয়টিও বিবেচনায় আনতে হবে। এসব শুধু উত্তপ্ত পরিস্থিতিতে কাউকে সুযোগ নিতে না দেওয়ার পদক্ষেপ হিসেবেই নয়, নাগরিক অধিকারের জায়গা থেকেও কঠোরভাবে তা নিশ্চিত করতে হবে।
এখন এ সমালোচনা ওঠা স্বাভাবিক যে, এমন মামলা তো নিছক হয়রানিমূলক ছাড়া কিছুই নয়। ফলে এভাবে একজন জনপ্রিয় ধর্মীয় নেতার গ্রেপ্তার নিয়ে প্রশ্ন ওঠবেই। নানা দাবিদাওয়ার আন্দোলন, বিক্ষোভ ও সংঘর্ষের মধ্যে রাজধানী ঢাকা এমনিতেই টালমাটাল, প্রতিদিনই অচল হয়ে থাকছে রাজধানী—এমন সময় কেন চিন্ময়কে গ্রেপ্তার করে বাড়তি ‘চাপ’ ঘাড়ে তুলে নিল অন্তর্বর্তী সরকার? চিন্ময়ের বিরুদ্ধে এমন কোনো গুরুতর বা বিপজ্জনক অভিযোগ আনা হয়নি যে তাঁকে জামিন দেওয়া যাবে না। সরকার তাঁর বিরুদ্ধে সুস্পষ্ট অভিযোগ আছে বললেও তাও কেন পরিস্কার করল না?এর আগে চট্টগ্রামে একের পর এক সমাবেশের একপর্যায়ে ইসকন নিয়ে একটি ভিডিও শেয়ার দেওয়ার ঘটনায় হাজারী লেনে এক ব্যবসায়ীর দোকানে ইসকনের অনুসারীরা হামলা চালান। সেখানে তাঁদের আক্রান্তের শিকার হন পুলিশ ও সেনাসদস্যরা। যৌথবাহিনীও সেখানে যে অভিযান চালায়, তা নিয়ে নানা প্রশ্ন তৈরি হয়।এ ঘটনায় নিয়ে নানা অপতথ্যও ছড়িয়ে পড়ে ভেতরে-বাইরে। সেই ঘটনার রেষ ভেতরে-ভেতরে থেকে গিয়েছিল। সেই রেষের মধ্যে চিন্ময়কে গ্রেপ্তার করা হয়। তাঁকে চট্টগ্রামে আদালতে জামিন না দেওয়া এবং কারাগারে পাঠানোকে কেন্দ্র করে তাঁর অনুসারীরা যে পরিস্থিতি তৈরি করেন, তাতে প্রাণ গেল আইনজীবী সাইফুলের। ভিডিও ও ছবিতে আমরা দেখলাম কীভাবে তাঁকে নৃশংসভাবে কুপিয়ে হত্যা করা হয়েছে। কারা তাঁকে মেরেছে তাদের পরিচয় শনাক্ত হয়ে গেল দিনের মধ্যেই, যাঁদের কয়েকজনকে গ্রেপ্তারও করা হয়েছে ইতিমধ্যে। এ ঘটনায় চিন্ময়ের অনুসারী, ইসকন অনুসারী এমনকি নিষিদ্ধঘোষিত ছাত্রলীগের কর্মীর যুক্ত থাকার বিষয়টিও সামনে এল।এ দেশে আগেও বিভিন্ন ধর্মীয় ব্যক্তিত্বকে গ্রেপ্তার করা হয়েছে, কারাগারেও পাঠানো হয়েছে, আবার জামিনও হয়েছে তাঁদের। ফলে চিন্ময়ের ক্ষেত্রেও তাঁর অনুসারীরা কেন ধর্য্য ধারণ করতে পারলেন না? এখানে কারও উসকানি ছিল কী না, সেও প্রশ্নও তৈরি হয়।
আরও পড়ুনচিন্ময়, ইসকন আর ভারতীয় মিডিয়ার অপরাজনীতি০৪ ডিসেম্বর ২০২৪
আইনজীবী হত্যার ঘটনায় সাধারণ সংখ্যালঘুদের জন্য আতঙ্কই তৈরি করল। গোটা বিষয়টি হিন্দু-মুসলিম বিরোধের জায়গায় চলে গিয়ে নানা দিক থেকে ক্ষোভ, প্রতিবাদ, প্রতিশোধস্পৃহা, উসকানির কারণে তৈরি হয় সাম্প্রদায়িক সহিংসতার আশঙ্কা।অপতথ্যের ছড়াছড়ির কারণে মনে হতে থাকে কোনো একটি পক্ষই চাইছিল এখানে যেন সেটিই ঘটে। আর একটি ঘটনা ঘটলেই তা গোটা দেশে ছড়িয়ে পড়াটাই স্বাভাবিক।২০২২ সালে কুমিল্লায় পূজামণ্ডপে পবিত্র কোরআন রাখার ঘটনাকে কেন্দ্র করে সৃষ্ট সাম্প্রদায়িক সহিংসতা দেশের আরও কয়েকটি জেলায় ছড়িয়ে পড়েছিল, সেই ভয়াবহ অভিজ্ঞতা তো আমাদের ভোলার কথা নয়। কিন্তু সেই আশঙ্কা অবিশ্বাস্যভাবে হাওয়ায় মিলিয়ে যায়। চট্টগ্রামের স্থানীয় নাগরিক সমাজ, ছাত্র-জনতা, ধর্মীয় সমাজ ও রাজনৈতিক দলগুলো এখানে যে ভূমিকা পালন করেছে, তা অনস্বীকার্য।তবে এখানে তাৎপর্যপূর্ণ ছিল আইনজীবী সাইফুলের বাবার ভূমিকা। সন্তান হত্যাকাণ্ডের পরদিন চট্টগ্রামের একদল তরুণ (মুসলিম–হিন্দু নির্বিশেষে) তাঁর সঙ্গে দেখা করতে গেলে তিনি তাঁদের মাধ্যমে বাংলাদেশের মানুষকে শান্ত থাকার আহ্বান জানান। যেকোনো ধরনের দাঙ্গা পরিস্থিতি যাতে তৈরি না হয়, দেশবাসীকে সেই ব্যাপারে সতর্ক থাকতে অনুরোধ জানান। তাঁর এই বার্তা সামাজিক যোগাযোগমাধ্যমে ব্যাপকভাবে ছড়িয়ে পড়ে এবং সন্তানহারা বাবার এমন বক্তব্যের প্রভাব সত্যিকার অর্থেই ছিল ব্যাপক শক্তিশালী।তাঁর এমন এমন ভূমিকা ২০১৮ সালে ভারতের আসানসোলে হিন্দুত্ববাদীদের হামলায় হত্যার শিকার কিশোরের বাবা এক মসজিদের ইমামের কথা মনে করিয়ে দেয়। সেই কিশোর হত্যাকে ঘিরে সাম্প্রদায়িক সহিংসতা ছড়িয়ে পড়ার আশঙ্কায় তিনি ঘোষণা দিয়েছিলেন—‘আমি শান্তি চাই। আমি চাই না আর কোনো পরিবার তাদের সন্তানকে হারাক, কোনো ঘরে আগুন জ্বলুক। আমার সন্তানের মৃত্যুর প্রতিশোধ নেওয়ার অধিকার আপনাদের কারও নেই। আপনারা যদি আমাকে ভালোবেসে থাকেন, আপনার শান্ত হোন। প্রতিশোধের নেশায় মত্ত হবেন না।’
চট্টগ্রামের মানুষ সবাই মিলে যে ধৈর্য, সহনশীলতা ও সহিষ্ণুতার পরিচয় দিয়েছেন, তা এ দেশের সামাজিক ইতিহাসে বড় উদাহরণ হয়ে থাকবে। ২০২২ সালে কুমিল্লা, হাজীগঞ্জ, নোয়াখালী, ফেনী, পীরগঞ্জে অল্প কয়েকদিনের ভেতর সংখ্যালঘুদের ওপর একের পর এক হামলা গোটা জাতি দেখে গিয়েছিল। একটার পর একটা জেলায় সহিংসতা ছড়িয়ে পড়েছিল। কোথাও পুলিশ ডেকেও তাদের কাছে পাওয়া যায়নি আর কোথাও ক্ষমতাসীন দলের নেতাকর্মীদের উসকানি ও হামলায় অংশগ্রহণের বিষয়টিও ওঠে আসে পত্রপত্রিকায়। আর হামলার ঘটনা শেষে আওয়ামী লীগের এমপি ডাক দেন সম্প্রীতি সমাবেশের। তখন অন্যান্য রাজনৈতিক দল, ধর্মীয় সমাজ, স্থানীয় নাগরিক সমাজের ভূমিকাও ছিল অনেকটা নিষ্ক্রিয়। তখন প্রথম আলোতে লিখেছিলাম-‘কোন ঘুমপাড়ানির গানে ঘুমিয়ে গেলাম আমরা’। চট্টগ্রামসহ সারাদেশের মানুষ এবার সেটিকেই যেন ভুল প্রমাণিত করে দিল।তারপরও কি শঙ্কা থেকে যায়নি বা যায় না? আইনজীবী হত্যার কয়েক দিন পর চট্টগ্রাম শহরের পাথরঘাটাসহ দেশের দু-একটি জায়গায় সংখ্যালঘুদের ঘরবাড়ি-দোকানপাটে হামলার ঘটনা ঘটে। পরিস্থিতি আরও খারাপের দিকে যাওয়ার আগেই আইনশৃঙ্খলা রক্ষাকারী বাহিনী তা নিয়ন্ত্রণ করে। একইভাবে কয়েক দিন আগে সুনামগঞ্জের দোয়ারাবাজারেও ফেসবুক পোস্টে ধর্মীয় অনুভূতির নামে সংখ্যালঘুদের বেশ কিছু ঘরবাড়ি ও দোকানপাট ভাঙচুর ও লুটপাট করা হয়। অথচ তার আগেই ধর্ম অবমাননার দায়ে এক হিন্দু যুবককে গ্রেপ্তার করা হয়। কিন্তু সংখ্যালঘুদের ওপর হামলা, ভাঙচুর ও লুটপাটের জন্য কাউকে গ্রেপ্তার হতে দেখি না আমরা। এটি কেন বারবার হতে থাকবে? কেন চিন্ময়ের জামিনের শুনানির জন্য তাঁর আইনজীবীদের দাঁড়াতে না দেয়ার অভিযোগ ওঠবে?
এর মধ্যে ভারতের কতিপয় সংবাদমাধ্যম ও সোশ্যাল মিডিয়ার প্ল্যাটফর্ম প্রতিনিয়ত বাংলাদেশের সংখ্যালঘু ইস্যুতে যেভাবে অপতথ্য ছড়াচ্ছে, তাতে এটি মনে করা খুবই স্বাভাবিক যে পশ্চিমবঙ্গ, ত্রিপুরাসহ সীমান্তবর্তী রাজ্যগুলোয় হিন্দুত্ববাদী রাজনীতি উত্থানের জন্য আমাদের এখানে সাম্প্রদায়িক সহিংসতা জরুরি হয়ে পড়েছে। যার পরিপ্রেক্ষিতে বাংলাদেশ মিশনে হামলা, সীমান্তে জমায়েতের কর্মসূচি, বাংলাদেশি ব্যবসায়ীদের হামলা, বাংলাদেশের পণ্য আটকে দেওয়াসহ নানা ধরনের উগ্রবাদী রাজনৈতিক তৎপরতা আমরা দেখি। অথচ একই সময়ে সে দেশের সংখ্যালঘুর ওপর হত্যা-জুলুম চলমান থাকলেও সেদিকে তাদের নজর নেই। তাদের কতিপয় মিডিয়া, রাজনৈতিক ব্যক্তিবর্গ ও সোশ্যাল মিডিয়ার প্ল্যাটফর্মগুলো আরেক দেশের সংখ্যালঘু ইস্যুতে প্রতিনিয়ত অপতথ্য ছড়িয়েই যাচ্ছে।এখন আমাদের দেশে সংখ্যালঘুদের যেকোনো আক্রান্ত হওয়ার ঘটনায় দ্রুত আইনি ব্যবস্থা নেওয়াটাই হবে অধিক যুক্তিযুক্ত। তাদের দাবিগুলো পূরণের বিষয়টিও বিবেচনায় আনতে হবে। এসব শুধু উত্তপ্ত পরিস্থিতিতে কাউকে সুযোগ নিতে না দেওয়ার পদক্ষেপ হিসেবেই নয়, নাগরিক অধিকারের জায়গা থেকেও কঠোরভাবে তা নিশ্চিত করতে হবে।ভারতে বাংলাদেশ-বিরোধিতা নিয়ে জাতীয় ঐক্যের ডাক দিয়ে অন্তর্বর্তী সরকারের প্রধান ড. মুহাম্মদ ইউনূস সব রাজনৈতিক দলের প্রতিনিধি এবং সব ধর্মীয় প্রতিনিধির সঙ্গে সংলাপ করেছেন। জাতীয় স্বার্থে কোনো সরকারপ্রধানের ডাকে এটি নিঃসন্দেহে এ দেশের ইতিহাসে অভূতপূর্ব ঘটনা। এমন ঐক্য যেকোনো সংঘাত বা সহিংসতা সংঘটিত হওয়াটা কঠিন করে দেয় বৈকি, কিন্তু যেকোনো ছোটখাটো ঘটনায় অপরাধী বা দুষ্কৃতকারীদের ছাড় দিলে একটি দেশলাই থেকে আগুন ছড়িয়ে যেতে পারে, সেটিও মাথায় রাখতে হবে।রাফসান গালিবপ্রথম আলোর সম্পাদকীয় সহকারী। ই–মেইল: rafsangalib1990@gmail.com",Opinion,Prothom Alo
চিঠিপত্রঢাকা কলেজের পুকুর,https://www.prothomalo.com/opinion/letter/h67ibb5ygl,০৭ ডিসেম্বর ২০২৪,"ঢাকা কলেজ বাংলাদেশের ঐতিহ্যবাহী একটি শিক্ষাপ্রতিষ্ঠান। পুরো ক্যাম্পাসের মধ্যে শিক্ষার্থীদের জন্য এক টুকরো প্রশান্তির জায়গা হলো পুকুরপাড়। আবাসিক শিক্ষার্থীরাসহ প্রতিদিন ক্যাম্পাসে আগত অনাবাসিক শিক্ষার্থীরাও সেখানে বিশ্রাম নেন। পুকুরপাড়ের ছায়া সুনিবিড় পরিবেশে শিক্ষার্থীদের গানের আসর ও আড্ডার জুরি মেলা ভার। ক্যাম্পাসে আগত  অতিথিদের জন্যেও পছন্দের একটি জায়গার নাম ঢাকা কলেজ পুকুরপাড়।
তবে বর্তমানে ঢাকা কলেজ পুকুরের অনেকটা বেহাল দশা। বেশ কিছুদিন আগে ঝড়ে দুটি গাছ পুকুরের মধ্যে উপড়ে পরলেও এখন পর্যন্ত তা অপসারণ করা হয়নি। পুকুর পাড় জুড়ে ময়লা আবর্জনার ছড়াছড়ি। বিভিন্ন খাদ্যদ্রব্যের প্যাকেট, কাগজ, পলিথিন, টিস্যু ও অন্যান্য গাছের ডালপালা দিয়ে সয়লাব পুকুরপাড়। চারদিকের ঝোপঝাড়ের কারণে বাড়ছে পোকামাকড় ও মশার উপদ্রব। পুকুরের পানিতে প্রায়ই ময়লা-আবর্জনা ভাসতে দেখা যায়। এতে করে পুকুরের পানিতে গোসল করা অস্বাস্থ্যকর। বহিরাগতদের জন্য পুকুরে গোসল নিষেধ থাকলেও প্রতিনিয়ত আশপাশের শিক্ষাপ্রতিষ্ঠান থেকে শিক্ষার্থীরা গোসল করতে আসে পুকুরে। ঢাকা কলেজের পুকুরে গোসল করতে নেমে শিক্ষার্থীদের পানিতে ডুবে মৃত্যুবরণ করার মতো ঘটনাও ঘটেছে। এ ক্ষেত্রে কলেজ প্রশাসনকে আরও কঠোর হতে হবে।
পুকুরপাড় অপরিষ্কার হওয়ার জন্য সাধারণ শিক্ষার্থীরা দায়ী। নিজেদের অজান্তে বা ইচ্ছা করেই প্রতিনিয়ত ক্যাম্পাসের যেখানে সেখানে আবর্জনা ফেলা এবং পুকুরের পানিকে দূষিত করে। শুধুমাত্র কর্তৃপক্ষের ওপর দায় চাপিয়ে দিলে এ সমস্যা সমাধান সম্ভব নয়। সকলেই যদি নির্দিষ্ট স্থানে ময়লা ফেলে তাহলে পুরো ক্যাম্পাসটিই পরিষ্কার-পরিচ্ছন্ন থাকবে।
কলেজ কর্তৃপক্ষের উচিত দ্রুত পুকুর পরিষ্কার করতে পদক্ষেপ গ্রহণ করা। সাধারণ শিক্ষার্থীদের উচিৎ নিজ প্রতিষ্ঠান পরিচ্ছন্ন রাখতে কলেজ কর্তৃপক্ষকে সর্বোচ্চ সহায়তা করা।
নাফিজ-উর-রহমানশিক্ষার্থী, ঢাকা কলেজ, ঢাকা",Opinion,Prothom Alo
মতামতকর-সুবিধা দিলেই কি শেয়ারবাজারে সুদিন ফিরবে,https://www.prothomalo.com/opinion/column/hjnx9wazhc,০৭ ডিসেম্বর ২০২৪,"শেয়ার বিক্রয় করে মূলধনি আয় ৫০ লাখ টাকা অতিক্রম করলে অতিরিক্ত আয়ের ওপর সর্বোচ্চ ৩০ শতাংশের পরিবর্তে সম্প্রতি ১৫ শতাংশ করহার নির্ধারণ করেছে।প্রশ্ন হচ্ছে, এর ফলে তলানিতে থাকা শেয়ারবাজারে সুদিন ফিরবে কি?সহজ উত্তর হলো, না।বর্তমানে মূলধনি আয়ের ওপর করহার হ্রাস ছাড়াও আরও কিছু কর-সুবিধা বিদ্যমান আছে। শেয়ার বিক্রি করে ৫০ লাখ টাকা পর্যন্ত মূলধনি আয়ে করমুক্ত এবং শেয়ারে বিনিয়োগর ওপর কর রেয়াত সুবিধা রয়েছে।নতুনভাবে আয়কর হ্রাসসহ বিদ্যমান যেসব কর-সুবিধা দেওয়া হয়েছে, এর ফলে দু-এক দিন শেয়ারবাজারে ঊর্ধ্বমুখী প্রবণতা দেখা গেলেও তা কয়েক দিন পরেই নিস্তেজ হয়ে যায়।তবে আরেকটা গুরুত্বপূর্ণ করের বোঝা ব্যক্তি করদাতাদের ওপর এখনো রয়েই গেছে এবং এর ফলে মূলত নিম্ন থেকে মধ্যম আয়ের করদাতারা অতিরিক্ত করের কবলে পড়ছেন।কোনো কোম্পানি অন্য কোনো কোম্পানি থেকে যদি লভ্যাংশ পায়, তাহলে ওই লভ্যাংশের ওপর দ্বিতীয়বার আয়কর ধার্য থেকে কয়েক বছর আগে মুক্তি দেওয়া হয়।কিন্তু ব্যক্তি করদাতাদের ক্ষেত্রে তা রয়েই যায়। অর্থাৎ একজন ব্যক্তি করদাতা একই আয়ের ওপর এখনো দুবার আয়কর প্রদান করছেন।
আরও পড়ুনকর ব্যাটাই কেষ্ট১৩ নভেম্বর ২০২৪
কোনো কোম্পানি ১০ হাজার টাকা মুনাফা করল এবং তার ওপর ২০ শতাংশ করপোরেট কর প্রদানের পর ৮ হাজার টাকা তার শেয়ারহোল্ডারকে লভ্যাংশ হিসেবে প্রদান করল।শেয়ারহোল্ডার যদি সর্বোচ্চ ৩০ শতাংশ হারে কর প্রদান করেন, তাহলে ৮ হাজার টাকার ওপর আবার কর দিতে হবে ২ হাজার ৪০০ টাকা।দুবার কর প্রদানের পর শেয়ারহোল্ডারের লভ্যাংশ হতে আয় দাঁড়াবে ৫ হাজার ৬০০ টাকা। আয়কর বাবদ মোট আয়ের প্রায় অর্ধেকই চলে গেল।লভ্যাংশ প্রদানের সময় উৎসে ১০ শতাংশ কর কর্তন করে রাখা হয়। এই বিনিয়োগকারীকে যখন ৮ হাজার টাকা লভ্যাংশ বিতরণ করা হবে, তখন উৎসে ৮০০ টাকা কর কর্তন করে রাখবে এবং এর ফলে মোট কর প্রদান করা হবে ২ হাজার ৮০০ টাকা, যা তিনি আর ফেরত পাবেন না।ওটাই তাঁর জন্য কর, যা ন্যূনতম কর হিসেবে পরিচিত।এভাবে ন্যূনতম করের মাধ্যমে সব সাধারণ মানুষের ওপর অযৌক্তিকভাবে করের বোঝা চাপিয়ে দেওয়া হয়েছে। এখন এর উত্তরে হয়তো কেউ বলবেন, অনেকেই কর ফাঁকি দেয়। কর না দিলে দেশ চলবে কী করে?এই অজুহাতে সমাজের সাধারণ খেটে খাওয়া মানুষের ওপর গণহারে কর চাপিয়ে দেওয়া হয়েছে। আয় না থাকা সত্ত্বেও অনিচ্ছাকৃতভাবে জোরপূর্বক আয়কর সংগ্রহ করা হচ্ছে।কিছু মানুষের অযোগ্যতা এবং অবৈধভাবে অনৈতিক আর্থিক সুবিধা লাভের জন্য নিম্ন আয়ের মানুষকে মাশুল দিতে হচ্ছে।অথচ অস্ট্রেলিয়ায় ভিন্ন চিত্র। অস্ট্রেলিয়াতে সাধারণত দুই ধরনের লভ্যাংশ বিতরণ করা হয়। ফ্রাংকড ডিভিডেন্ড এবং আনফ্র্যাংকড ডিভিডেন্ড।
আরও পড়ুনবাংলাদেশে ভালো শেয়ারবাজার কীভাবে সম্ভব০১ নভেম্বর ২০২৪
কোনো কোম্পানি মুনাফার ওপর কর প্রদান করার পর যদি লভ্যাংশ বণ্টন করা হয়, তাহলে তা ফ্র্যাংকড ডিভিডেন্ড নামে পরিচিত।এটাকে আমাদের দেশে চূড়ান্ত লভ্যাংশ হিসেবে ধরা যায়। আর যদি কোনো মুনাফার ওপর কর প্রদান না করে লভ্যাংশ বণ্টন করা হয়, তাহলে এটাকে আনফ্র্যাংকড ডিভিডেন্ড বলা হয়, যেটাকে আমাদের দেশে অন্তর্বর্তীকালীন লভ্যাংশের সঙ্গে তুলনা করা যায়।আনফ্র্যাংকড ডিভিডেন্ডের ওপর যেহেতু কোম্পানি কোনো কর প্রদান করেনি, তাই যিনি লভ্যাংশ পেয়েছেন, তাঁর আয়ের সঙ্গে যোগ হয়ে কর গণনা করতে হয়।তবে যদি কোনো ব্যক্তির আয়করমুক্ত সীমা অতিক্রম না করে, তাহলে তাঁকে এই লভ্যাংশের ওপর কোনো কর দিতে হয় না।উল্লেখ্য, অস্ট্রেলিয়াতে কয়েকটি ব্যতিক্রম ছাড়া উৎসে কর কর্তনের নিয়ম নেই, ন্যূনতম করের বিধান তো নেই-ই।আর ফ্র্যাংকড ডিভিডেন্ডের ক্ষেত্রে করের প্রয়োগটা একটু আলাদা। অস্ট্রেলিয়াতে কোম্পানির করহার সাধারণত ৩০ শতাংশ। আর ব্যক্তি করদাতা সর্বোচ্চ ৪৫ শতাংশ হারে কর দিয়ে থাকেন।যাহোক, কোনো শেয়ারহোল্ডার যদি ৭০০ টাকা লভ্যাংশ পান এবং কোম্পানি যদি ৩০০ টাকা করপোরেট কর দিয়ে থাকে, তাহলে লভ্যাংশ বিবরণীতে আয় উল্লেখ থাকবে ১ হাজার টাকা, যার মধ্যে ৩০০ টাকা হলো আয়কর।যদি ওই শেয়ারহোল্ডার সর্বোচ্চ ৩০ শতাংশ হারে আয়কর প্রদান করেন, তাহলে তাঁকে আর নতুন করে কোনো কর দিতে হয় না।কিন্তু শেয়ারহোল্ডারের আয় যদি করমুক্ত সীমা অতিক্রম না করে তাহলে তিনি রিটার্ন দাখিল করার পর ৩০০ টাকা ফেরত পাবেন। এই নিয়ম শুধু তালিকাভুক্ত কোম্পানি না, সব কোম্পানির ক্ষেত্রেই এই একই নিয়ম প্রযোজ্য।এ জন্যই এখানে যে কেউ কোনো ব্যবসা শুরু করলে তারা একটা কোম্পানি করে থাকে এবং ওই কোম্পানি কর-পরবর্তী মুনাফা থেকে লভ্যাংশ বিতরণ করলে পুনরায় আবার আয়কর প্রদান করতে হয় না।
আরও পড়ুনপুঁজিবাজারের জন্য সুন্দর ভবিষ্যতের অপেক্ষায়১৪ নভেম্বর ২০২৪
এখন প্রশ্ন আসতে পারে, এই আয়কর-সুবিধা যদি বাংলাদেশে অনুমোদন দেওয়া হয়, তাহলে কি শেয়ারবাজারের অবস্থা ভালো হয়ে যাবে?উত্তর হলো, না।কোম্পানির কর-পরবর্তী মুনাফা থেকে লভ্যাংশ বণ্টনের ওপর পুনরায় আয়কর বাতিলের সঙ্গে শেয়ারবাজারের সম্পর্ক অন্য অনেকগুলো উপাদানের মধ্যে একটি।কিন্তু এর ফলে সামগ্রিকভাবে দেশের ব্যবসায় ইতিবাচক সাড়া ফেলবে। অনেক নতুন উদ্যোক্তা কোম্পানি করে ব্যবসায় করতে উৎসাহী হবেন। নতুন নতুন কোম্পানি তৈরি হবে এবং কর্মসংস্থান সৃষ্টি হবে। আর ব্যবসায়ে স্বচ্ছতা বাড়বে।অন্যদিকে শেয়ারবাজারের উন্নতি আয়করের বাইরে আরও অনেকগুলো উপাদানের ওপর নির্ভর করে।সবার আগে বিনিয়োগকারীদের আস্থা ফিরিয়ে আনার জন্য সততা, স্বচ্ছতা, জবাবদিহি, সুশাসন ফিরিয়ে আনতে হবে।কয়েক বছর পরপর রাগববোয়ালেরা এসে শেয়ারবাজার কারসাজি করে রাতারাতি টাকা হাতিয়ে নিতে পারবে না—এটা নিশ্চিত করার বাস্তবচিত্র বিনিয়োগকারীদের দেখাতে হবে।বাংলাদেশে যখন শেয়ারবাজার আকাশচুম্বী ছিল,তখন কিন্তু তা কর-সুবিধা দেওয়ার ওপর নির্ভর করেনি।গুটিকয় মানুষের ফায়দা লুটের জন্য শেয়ারের মূল্য দিনের পর দিন উন্মাদের মতো বেড়েছিল এবং এর ফলে ক্ষুদ্র বিনিয়োগকারীরা তাঁদের কষ্টের সঞ্চয়, বাবার পেনশনের শেষসম্বল, মার গয়না বিক্রির টাকা, আত্মীয়স্বজন বা পরিচিতজনদের কাছ থেকে ধার করা টাকা হারিয়ে নিঃস্ব হয়েছিলেন।যদি শেয়ারবাজারে সুশাসন ফিরিয়ে আনা না যায়, তাহলে আবারও গুটিকয় মানুষ এসে শেয়ারবাজারে উন্মাদনা সৃষ্টি করবে এবং ক্ষুদ্র বিনিয়োগকারীদের নিঃস্ব করে টাকা হাতিয়ে নেবে।এই গোষ্ঠী তখন শেয়ারবাজারে বিনিয়োগের জন্য কর-সুবিধা কী দেওয়া হয়েছে, তার জন্য অপেক্ষা করবে না।জসীম উদ্দিন রাসেলঅস্ট্রেলিয়ায় কর্মরত চার্টার্ড অ্যাকাউন্ট্যান্ট",Opinion,Prothom Alo
মতামতজনসংখ্যা ভাবনায় হোক সংবিধান সংস্কার,https://www.prothomalo.com/opinion/column/bb9o5zdu5z,০৭ ডিসেম্বর ২০২৪,"রাষ্ট্র গঠনের মৌলিক চারটি উপাদানের মধ্যে অন্যতম হলো জনসংখ্যা। তাই সংবিধানের কেন্দ্রে জনসংখ্যার গুণগত ও পরিমাণগত দিক বিবেচনায় রাখা উচিত।১৯৯৪ সালের সেপ্টেম্বরে মিসরের কায়রোতে অনুষ্ঠিত হয় জনসংখ্যা ও উন্নয়নবিষয়ক আন্তর্জাতিক সম্মেলন। সেখানে জনসংখ্যা ও উন্নয়ন ভাবনায় অধিকার ও উন্নয়নকে কেন্দ্রে রেখে জনসংখ্যার গুণগত দিক গুরুত্ব পায়। ফলে একধরনের প্যারাডাইম শিফট ঘটে। মানুষ ও মানব অধিকার হয়ে ওঠে টেকসই উন্নয়নের কেন্দ্রবিন্দু। সেখানে চূড়ান্ত করা প্রোগ্রাম অব অ্যাকশন-এ জেন্ডার সমতা; ন্যায়বিচার; নারীর ক্ষমতায়ন; জনসংখ্যা বৃদ্ধি ও কাঠামোর মতো ১৩টি দিক নীতিমালায় অন্তর্ভুক্ত হয়। বাংলাদেশের সংবিধান সংস্কারের ক্ষেত্রে সেগুলো বিবেচনায় নেওয়া উচিত। এই সূত্র ধরে কিছু প্রাসঙ্গিক বিষয় আলোচনা করা যাক।
সংবিধান সংস্কারে সঠিক জনমিতিক প্রতিনিধিত্ব নিশ্চিত করা একেবারে মৌলিক একটি প্রয়োজনীয়তা। সেই বিবেচনায় জনমিতি ও জেন্ডার ভাবনাকে গুরুত্বের সঙ্গে বিবেচনায় নিতে হবে। বর্তমানে জনসংখ্যায় নারীর সংখ্যা (৮ কোটি ৫৬ লাখ ৮৬ হাজার ৭৮৪) পুরুষের (৮ কোটি ৪১ লাখ ৩৪ হাজার ৩ জন) চেয়ে বেশি। সর্বশেষ জনশুমারি (২০২২) নিয়ে প্রশ্ন থাকলেও প্রাপ্ত তথ্য তাই বলেছে। ফলে বিদ্যমান কাঠামোতে থাকা সংরক্ষিত নারী আসনসংখ্যা জনমিতিক পরিমাপে উন্নীত করা (কমপক্ষে আনুপাতিক হারে সমসংখ্যা বা অর্ধেক) এবং সরাসরি নির্বাচনের বিধান প্রণয়ন ও তা বাস্তবায়ন করা যেতে পারে।সংসদে আসনবিন্যাসে ক্ষুদ্র জাতিগোষ্ঠীর জনমিতিক আনুপাতিক প্রতিনিধিত্ব নিশ্চিত করা এবং এ-সংক্রান্ত কার্যকর সংজ্ঞা নির্ধারণ দরকার। ২০২২ জনশুমারিতে ৫০টি ক্ষুদ্র জাতিগোষ্ঠীর অস্তিত্ব এসেছে। বিদ্যমান সংবিধান অনুযায়ী ক্ষুদ্র জাতিগোষ্ঠীর মানুষের নামকরণে আপত্তি লক্ষণীয়। ফলে কমিশনকে এ বিষয়ে সুচিন্তিত দৃষ্টি দিতে হবে।
জনঘনত্বকে সর্বাধিক অগ্রাধিকার দিয়ে নীতি-পরিকল্পনা করা দরকার। বাংলাদেশ পৃথিবীর অষ্টম জনবহুল দেশ। আয়তনে দেশটি ছোট ও জনঘনত্ব পৃথিবীর অন্যতম সর্বাধিক। ফলে যেকোনো উন্নয়ননীতি ও পরিকল্পনাতে জনঘনত্বকে অগ্রাধিকার দেওয়া উচিত। ব্যক্তির সম্পত্তি অর্জনে সীমারেখা নিয়ে পর্যালোচনা করা এবং এ-সংক্রান্ত একটি বিধান সংযোজন করা বা সাংবিধানিক নির্দেশনা প্রদান করা প্রয়োজন।দেশের জনসংখ্যা কাঠামো ও উপগোষ্ঠী নির্ধারণে সঠিক একীভূত সংজ্ঞায়ন ও গুণগত-নির্ভরযোগ্য উপাত্তের ব্যবহার নিশ্চিতে অত্যাবশ্যকীয় তাগিদ ও নির্দেশনা প্রদান। উদাহরণস্বরূপ, যুব বা যুব জনগোষ্ঠীর বিভিন্ন সংজ্ঞায়নে পার্থক্য দূর করে নীতি-পরিকল্পনায় ভিন্নতা দূরীকরণ। তা ছাড়া উপাত্তের রাজনীতিকরণ পরিহারে নির্দেশনা থাকা।
জনসংখ্যার বিভিন্ন উপগোষ্ঠীর সুরক্ষাহীনতা দূর করা এবং তাদের অধিকার নিশ্চিত করা দরকার। যেমন দেশ ও দেশের বাইরে অভিবাসী জনগোষ্ঠীর অধিকার; বয়স্ক ও প্রতিবন্ধী জনগোষ্ঠীর অধিকার; যৌন, প্রজননস্বাস্থ্য ও অধিকার এবং হিজড়া ও ট্রান্সজেন্ডার প্রভৃতি ক্ষেত্রে বিশেষ দৃষ্টি প্রদান।জাতীয় সংসদে যেন কোনো সুনির্দিষ্ট পেশাগোষ্ঠীর আধিপত্যে (যেমন ব্যবসায়ী গোষ্ঠীর) না পড়ে। এ ব্যাপারে প্রয়োজনীয় দিকনির্দেশনা দরকার। সংসদ হবে পেশাগত রাজনীতিবিদদের। তবে সংসদ নির্বাচনে প্রার্থীদের যোগ্যতার মাপকাঠি ও তথ্য প্রদানের বিধানে নজর দেওয়া প্রয়োজন। আইনপ্রণেতা হতে হলে তাঁকে সংবিধান ও আইনকানুন বুঝতে পারার মতো শিক্ষিত হতে হবে।সুশাসন ও সামাজিক ন্যায়বিচার প্রতিষ্ঠার ক্ষেত্রে নীতি-পরিকল্পনা প্রণয়ন ও বাস্তবায়নে সংবিধানের কার্যকারিতা নিয়ে ঘাটতি রয়েছে। বিদ্যমান সংবিধান দ্বারা রাষ্ট্র পরিচালনার মূলনীতি বাস্তবে রূপায়িত হয়নি। মুক্তিযুদ্ধ ও জুলাই-আগস্ট বিপ্লবের মর্ম অনুযায়ী সংবিধানের বিধানগুলো এমনভাবে রূপ দিতে হবে যেন তা রাষ্ট্র পরিচালনার মূলনীতিতে কার্যকর হয়।
গত ১৩ বছরে দেশের প্রধানমন্ত্রীর নেতৃত্বে জাতীয় জনসংখ্যা পরিষদের একটি সভাও নাকি অনুষ্ঠিত হয়নি। অন্যদিকে দেশে বাল্যবিবাহ নিরোধ আইন রয়েছে কিন্তু তা বাস্তবায়নে ঘাটতি রয়েছে। ফলে এখনো বাংলাদেশে প্রতি দুজন নারীর একজনের বিয়ে হয়ে যাচ্ছে ১৮ বছরে পৌঁছানোর আগেই। আর প্রতি ৩ জন কিশোরীর ১ জন মা হয়ে যান ১৯ বছরের মধ্যেই। বাংলাদেশ ডেমোগ্রাফিক অ্যান্ড হেলথ সার্ভের সর্বশেষ জরিপ তো সেটিই বলছে। বাংলাদেশ ২০১৩ সালের সেপ্টেম্বরে জাতিসংঘের হিউম্যান রাইটস কাউন্সিল গৃহীত রেজল্যুশনে শিশু বা বাল্যবিবাহকে মানবাধিকারের লঙ্ঘন বলে স্বীকৃতি দেয়নি বা ভোট দেয়নি।বর্তমান সংবিধান হলো ‘গণপ্রজাতন্ত্রী’ বাংলাদেশের সংবিধান। স্বাধীন দেশের জনগণ হলো নাগরিক—‘প্রজা’ নন। ফলে নাগরিকের অধিকারকে বিবেচনায় নিয়ে সংবিধানের শিরোনাম থেকে ‘প্রজাতন্ত্র’ কথাটি বাদ দেওয়া উচিত।জনসংখ্যার পরিবর্তিত আকার ও কাঠামো বিবেচনায় নিয়মিত বিরতিতে সংবিধান আধুনিকীকরণ বা যুগোপযোগী করার লক্ষ্যে পর্যালোচনা করার জন্য কমিশন গঠন করা প্রয়োজন। প্রয়োজন দেশ ও জনগণের স্বার্থে সংবিধানের ৭০ অনুচ্ছেদ বাদ বা আমূল সংস্কার করা। স্বৈরাচারী বা স্বেচ্ছাচারী ব্যবস্থা নির্মূলে ক্ষমতার ভারসাম্য প্রতিষ্ঠা এবং একটি বৈষম্যহীন সমাজ ও রাষ্ট্র প্রতিষ্ঠায় আমাদের সবারই দায়বদ্ধতা রয়েছে। সর্বোপরি, দেশ ও জনগণের প্রয়োজনে জনমিতিক ভাবনাকে বিবেচনায় রেখে সংবিধানের কোথায় সংস্কার প্রয়োজন, সে বিষয়ে সংশ্লিষ্টদের কার্যকর অংশগ্রহণ নিশ্চিত করা প্রয়োজন।●ড. মোহাম্মদ মঈনুল ইসলামঢাকা বিশ্ববিদ্যালয়ের পপুলেশন সায়েন্সেস বিভাগ অধ্যাপক ও সাবেক চেয়ারম্যান",Opinion,Prothom Alo
মতামতভারতই যেভাবে বাংলাদেশে ভারতবিদ্বেষ বাড়িয়ে তুলছে,https://www.prothomalo.com/opinion/column/opf3q889uc,০৭ ডিসেম্বর ২০২৪,"বাংলাদেশের সঙ্গে এই মুহূর্তে ভারতের সম্পর্ক ঠিক স্বাভাবিক নয়। বিশেষ করে ছাত্র-জনতার আন্দোলনের মুখে আগস্ট মাসে শেখ হাসিনা ভারতে পালিয়ে যাওয়ার পর দুই দেশের মধ্যে সম্পর্কের অবনতি হতে শুরু করে। ভারতের আচরণ দেখে মনে হচ্ছে যে হাসিনার ক্ষমতাচ্যুতি ও পালিয়ে যাওয়ার বিষয়টি তারা কোনোভাবেই মানতে পারছে না।সম্প্রতি বহিষ্কৃত ইসকন নেতা ও সনাতনী জাগরণ জোটের মুখপাত্র চিন্ময় কৃষ্ণ দাসকে আটকের পর সম্পর্কের আরও অবনতি হয়েছে। আগরতলায় বাংলাদেশ মিশনে উগ্র হিন্দুত্ববাদীরা হামলা করেছে। ভাঙচুর করেছে এবং আমাদের জাতীয় পতাকায় আগুন দিয়েছে। এ ঘটনায় ঢাকায় ভারতীয় হাইকমিশনারকে তলব করেছিল বাংলাদেশ সরকার।স্বভাবতই ভারতীয় উগ্রপন্থীদের এ ধরনের আচরণ বাংলাদেশিদের আহত করেছে। তাঁদের অনুভূতিতে আঘাত করেছে। এর আগে কলকাতায় উপহাইকমিশনের সামনে বিক্ষোভ ও হামলার চেষ্টা করেছিল একদল ভারতীয়। ওই ঘটনার পর ভারতীয় কর্তৃপক্ষের যথাযথ নিরাপত্তাব্যবস্থা গ্রহণ করা উচিত ছিল। যদিও আগরতলায় হামলার পর ভারত দুঃখ প্রকাশ করেছে এবং নিরাপত্তাকর্মীদের বিরুদ্ধে ব্যবস্থা গ্রহণ করেছে।
আরও পড়ুনভারতের নীতিতে আওয়ামী লীগ–নির্ভরতা ও অপতথ্যের রাজনীতি০৫ ডিসেম্বর ২০২৪
কিন্তু গত ৫ আগস্টের পর ভারতের আচরণ কখনোই বন্ধুসুলভ মনে হয়নি। প্রতিবেশী হিসেবে ভারত একচেটিয়া আওয়ামী লীগকে সমর্থন করে যাচ্ছে। এটা দেশের সাধারণ মানুষকে ক্রমেই ভারতবিরোধী করে তুলছে।ভারতকে বুঝতে হবে যে জুলাই বিপ্লব কোনো রাজনৈতিক দল বা গোষ্ঠীর ছিল না। এটি ছিল গণমানুষের আন্দোলন। আন্দোলনে বিএনপি, জামায়াত, ইসলামপন্থী, বামপন্থীদেরও অংশগ্রহণ থাকলেও এটি একটি গণচরিত্র ধারণ করেছিল এবং এই গণ–আন্দোলনের মুখেই স্বৈরাচারী শাসক শেখ হাসিনা পালিয়ে যেতে বাধ্য হন।হাসিনাকে আশ্রয় দিয়ে ভারত দেশের মানুষের বিরাগভাজন হয়েছে। দেশের মানুষ ক্ষুব্ধ হলেও প্রথম দিকে ভারতবিরোধী তেমন কোনো প্রকাশ্য প্রতিক্রিয়া দেখায়নি। চিন্ময় কৃষ্ণ দাসকে আটকের পর ভারতীয়দের অনিয়ন্ত্রিত আচরণের প্রতিক্রিয়ায় ভারতীয় জাতীয় পতাকার অবমাননা করা হয় একটি শিক্ষাপ্রতিষ্ঠানে।তবে শুরুটা হয়েছিল ভারতের দিক থেকেই। শেখ হাসিনা দিল্লিতে বসে নিরন্তর হুমকি দিয়ে যাচ্ছেন। একবার চট করে দেশে ঢোকার কথা বলেছেন, আবার তালিকা করে ধরে ধরে শায়েস্তা করার হুমকি দিয়েছেন। সর্বশেষ নিউইয়র্কের সভায় ভিডিও ভাষণে বলেছেন, প্রধান উপদেষ্টা ড. ইউনূসের পরিকল্পনাতেই গণহত্যা হয়েছে। আশ্রয় দেওয়ার পর ভারত এখন নির্বিঘ্নে শেখ হাসিনাকে এসব কথা বলতে দিয়ে এ দেশের মানুষকে আরও খেপিয়ে তুলছে।
ভারতের একশ্রেণির গণমাধ্যমে বাংলাদেশ নিয়ে ক্রমাগত অপতথ্যও ছড়ানো হচ্ছে। এসবের বিরুদ্ধে ভারত সরকার কোনো ব্যবস্থা গ্রহণ করেনি। ভারতীয় রাজনীতিবিদেরাও বাংলাদেশ সম্পর্কে নানা সময় এমন সব কথা বলছেন, যা গ্রহণযোগ্য নয়।চিন্ময় আটক হওয়ার পর ভারতের পররাষ্ট্র মন্ত্রণালয় বিবৃতি দিয়েছে। কিন্তু ভারতে কোনো মুসলিম ধর্মীয় বা রাজনৈতিক নেতা আটক হলে বাংলাদেশ বিবৃতি দেয় না। কূটনৈতিক রীতি অনুসারে দেওয়ার প্রয়োজনও মনে করে না। কিন্তু এসব বিষয়ে ভারতের সরকার ও রাজনীতিবিদেরা কূটনৈতিক রীতিনীতির তোয়াক্কা করছেন না।
ভারতের একশ্রেণির গণমাধ্যমে বাংলাদেশ নিয়ে ক্রমাগত অপতথ্যও ছড়ানো হচ্ছে। এসবের বিরুদ্ধে ভারত সরকার কোনো ব্যবস্থা গ্রহণ করেনি। ভারতীয় রাজনীতিবিদেরাও বাংলাদেশ সম্পর্কে নানা সময় এমন সব কথা বলছেন, যা গ্রহণযোগ্য নয়। চিন্ময়ের আটক হওয়ার পর পশ্চিমবঙ্গের বিজেপি নেতা শুভেন্দু অধিকারী বাংলাদেশের সীমান্ত ঘেরাওয়ের হুমকি দিয়েছেন। পেঁয়াজ, আলু পাঠানো বন্ধ করে দেবেন বলেছেন। মুখ্যমন্ত্রী মমতা বন্দ্যোপাধ্যায় বাংলাদেশে শান্তিরক্ষী পাঠানোর মতো উদ্ভট কথাও বলেছেন।ভারতের একশ্রেণির গণমাধ্যম ও রাজনীতিবিদদের আচরণে মনে হচ্ছে, তাঁরা রাগে ফুঁসছেন। শেখ হাসিনাকে ক্ষমতা থেকে বিতাড়িত করাই কি তাদের রাগের কারণ? হতে পারে শেখ হাসিনা ভারতকে উজাড় করে দিয়েছিলেন। এখন তিনি পালিয়ে যাওয়ায় ভারতের স্বার্থে আঘাত লেগেছে। কিন্তু একটি স্বাধীন, সার্বভৌম দেশের অভ্যন্তরীণ বিষয় নিয়ে ভারতের সংযত আচরণ করা উচিত।চিন্ময় আটক হওয়ার পর ভারতের পররাষ্ট্র মন্ত্রণালয় বিবৃতি দিয়েছে। কিন্তু ভারতে কোনো মুসলিম ধর্মীয় বা রাজনৈতিক নেতা আটক হলে বাংলাদেশ বিবৃতি দেয় না। কূটনৈতিক রীতি অনুসারে দেওয়ার প্রয়োজনও মনে করে না। কিন্তু এসব বিষয়ে ভারতের সরকার ও রাজনীতিবিদেরা কূটনৈতিক রীতিনীতির তোয়াক্কা করছেন না।
আরও পড়ুনভারত ‘তুমি রিয়েলিটি মাইন্যে ন্যাও’০৪ ডিসেম্বর ২০২৪
এসব কারণেই মূলত বাংলাদেশের মানুষের মধ্যে ভারত সরকারের প্রতি বিদ্বেষ বাড়ছে। এটা ভারতীয় রাজনীতিবিদ ও দায়িত্বশীল ব্যক্তিদের আচরণের কারণেই হচ্ছে। এখান থেকে ভারতকে বেরিয়ে আসতে হবে। আওয়ামী লীগ নয়, বাংলাদেশের মানুষকে আস্থায় নিতে হবে ভারতকে। সাধারণ মানুষের মনোভাব বুঝতে হবে ভারতকে।তাৎপর্যপূর্ণ বিষয় হচ্ছে, প্রতিবেশী কোনো দেশেই সাধারণ মানুষের মধ্যে ভারতের প্রতি ভালো ধারণা নেই। নিরাপত্তার কারণেই প্রতিবেশী দেশগুলোকে ভারতের হাতে রাখা দরকার। এটা করতে গিয়ে ভারত প্রতিবেশী দেশগুলোর সরকারদের হাতে রাখার চেষ্টা করেছে। নিজেদের পছন্দের সরকারকে ক্ষমতায় রাখার চেষ্টা করেছে। এটা টেকসই কূটনীতি নয়। একসময় না একসময় ভারতপন্থী সরকারগুলো প্রতিবেশী দেশগুলো থেকে বিদায় নিতে বাধ্য হয়েছে। এর ফাঁকে জনসাধারণের মধ্যে ভারত সম্পর্কে নেতিবাচক ধারণার সৃষ্টি হয়েছে।এসব ঘটনা থেকে ভারত শিক্ষা নিয়েছে বলে মনে হচ্ছে না। বরং ভারতের রাজনীতিবিদেরা একের পর এক উসকানি দিয়ে যাচ্ছেন। তবে আশার কথা হচ্ছে, ভারতের উসকানিতে কেউ পা দিচ্ছেন না। চিন্ময় কৃষ্ণ দাসকে আটকের পরবর্তী ঘটনায় সারা দেশের মানুষ নজিরবিহীন ঐক্য ও সংযম প্রদর্শন করেছে। সব ধর্ম ও জাতি মিলে শান্তি বজায় রেখেছে। আগরতলার ঘটনায় জনসাধারণ প্রতিবাদ করলেও উগ্র আচরণ করেনি।
আরও পড়ুনচিন্ময়, ইসকন আর ভারতীয় মিডিয়ার অপরাজনীতি০৪ ডিসেম্বর ২০২৪
নিরাপত্তার খাতিরেই ভারতকে উগ্রতা পরিহার করতে হবে এবং বাস্তব অবস্থার পরিপ্রেক্ষিতে প্রতিবেশী দেশগুলোর সঙ্গে সম্পর্কে ভারসাম্য আনতে হবে। জাতীয় নিরাপত্তার জন্যই ভারতকে দক্ষিণ এশিয়ার জনসাধারণকে আশ্বস্ত করতে হবে এই বলে যে তারা সৎ প্রতিবেশী হিসেবে অন্যদের ক্ষতির কারণ হবে না। ভারত যদি এ ধারণা বাংলাদেশসহ অন্যান্য দেশে তৈরি করতে পারে, তাহলে ভারতের নিরাপত্তাঝুঁকি এমনিতেই কমে যাবে।স্বাধীনতার পর থেকেই বাংলাদেশকে একচেটিয়াভাবে নিয়ন্ত্রণ করতে চেয়েছে ভারত। সীমান্তে অব্যাহতভাবে বাংলাদেশিদের হত্যা করেছে, উজানে নদীর পানি প্রত্যাহার করে বাংলাদেশকে চাপ দিয়ে নিজের স্বার্থ আদায় করতে চেয়েছে। একের পর এক নির্বাচনে হস্তক্ষেপ করেছে। কিন্তু ভারত যদি সীমান্তে হত্যা বন্ধ করে, দ্বিপক্ষীয় আলোচনার ভিত্তিতে নদীর পানি বণ্টন করে, অভ্যন্তরীণ রাজনীতিতে হস্তক্ষেপ না করে, তাহলেই ভারতবিরোধী মনোভাব এমনিতেই কমে আসবে এবং নিরাপত্তাঝুঁকিও কমবে।নিরাপত্তাসহ নানাবিধ কারণে বাংলাদেশকে ভারতের প্রয়োজন। আবার ভারতকেও বাংলাদেশের প্রয়োজন। তাই আস্থার সম্পর্ক বজায় থাকলে উভয় দেশই লাভবান হবে। কিন্তু ভারত চাপ দিয়ে একচেটিয়াভাবে স্বার্থ আদায় করতে চাইলে উভয় দেশের মধ্যে উত্তেজনা বাড়বে। এতে বাংলাদেশের নিরাপত্তাঝুঁকি যেমন বাড়বে, ভারতের নিরাপত্তাঝুঁকিও বাড়বে। মাঝখানে ক্ষতিগ্রস্ত হবে দুই দেশের সাধারণ মানুষ।●ড. মারুফ মল্লিকরাজনৈতিক বিশ্লেষক",Opinion,Prothom Alo
বিশ্লেষণসংবিধানের ‘গোড়ার গলদ’ এককেন্দ্রিকতা,https://www.prothomalo.com/opinion/column/7uvv293ew0,০৭ ডিসেম্বর ২০২৪,"গণপরিষদের ‘খসড়া সংবিধান প্রণয়ন কমিটি’ ১৯৭২ সালে বাংলাদেশের যে সংবিধান প্রণয়ন করেছিল, তাতে একটি ‘গলদ’ ছিল, তা-ও আবার একেবারেই গোড়ায়। এই প্রমাদ ঘটেছিল সংবিধানের একেবারেই প্রথম অনুচ্ছেদের একটিমাত্র শব্দ দিয়ে; সেই শব্দ হলো বাংলায় ‘একক’ আর ইংরেজিতে ‘ইউনিটারি’।প্রথম অনুচ্ছেদটি হুবহু পড়া যাক (বাংলা ও ইংরেজিতে), ‘বাংলাদেশ একটি একক, স্বাধীন ও সার্বভৌম প্রজাতন্ত্র, যাহা “গণপ্রজাতন্ত্রী বাংলাদেশ” নামে পরিচিত হইবে। (বাংলাদেশ ইজ আ ইউনিটারি, ইনডিপেনডেন্ট, সভরেন রিপাবলিক টু বি নোউন অ্যাজ দ্য পিপলস রিপাবলিক অব বাংলাদেশ)‘ইউনিটারি’ শব্দের অনুবাদ অবশ্য ‘একক’ করাটা যে ভুল ছিল, সেটি খসড়া সংবিধানের বাংলা তরজমাকারী ড. আনিসুজ্জামান পরে স্বীকার করেছেন। শব্দটি আসলে হওয়ার কথা এককেন্দ্রিক। এই শব্দের সাংবিধানিক পরিভাষা হলো, এককেন্দ্রিক সরকারব্যবস্থা; আর এর বিপরীতটা হলো যুক্তরাষ্ট্রীয় সরকারব্যবস্থা (ফেডারেল)।
শব্দের অনুবাদে ভুল-শুদ্ধ যা-ই হোক, তার ব্যাকরণগত ফলাফল খুব বেশি হয়নি; কিন্তু রাষ্ট্রকাঠামো নির্বাচনের ক্ষেত্রে যে ধারণাগত বিপত্তি, তার ফল সুদূরপ্রসারী হয়েছে। এতে যা হয়েছে, তা হলো বর্তমানে বাংলাদেশ নামে চিহ্নিত ভূখণ্ডের মানুষদের শাসনব্যবস্থা বা রাষ্ট্রব্যবস্থার পরিপ্রেক্ষিতে ‘বিরল’ একটি অভিজ্ঞতার মুখোমুখি দাঁড় করিয়ে দেওয়া হয়েছিল। অবশ্য জেনেবুঝেই এটি করা হয়েছে, তেমনটি মনে হয় না। এ ক্ষেত্রে যেসব সাক্ষ্য–প্রমাণ মেলে, তাতে সে সময় এই বিষয়ে গভীরভাবে ভাবতে পারা যায়নি বলেই প্রতীয়মান হয়।গণপরিষদের উপনেতা সৈয়দ নজরুল ইসলাম বলেছিলেন, ‘মিস্টার স্পিকার স্যার, ইউনিটারি ফর্ম অব গভর্নমেন্ট আমরা গ্রহণ করেছি। এখানে ফেডারেল ফর্ম অব গভর্নমেন্ট আমরা গ্রহণ করেনি।’ গণপরিষদের পুরো কার্যবিবরণী খুঁজে এ বিষয়ে আর কারও কোনো বক্তব্য পাওয়া যায় না। রাষ্ট্রকাঠামোয় এমন গুরুতর রূপান্তর যে ঘটানো হয়েছে, সে রকম একটি বিষয় সম্পর্কে যে আসলেই অনেক ভাবনাচিন্তার দরকার ছিল, এর দার্শনিক বা রাজনৈতিক ভিত্তি বা যুক্তি সে সম্পর্কে কোনো উল্লেখই পাওয়া যায় না। আবার জনগণের পক্ষ থেকে এমন কোনো দাবিদাওয়া ছিল বলেও প্রমাণ পাওয়া যায় না।এককেন্দ্রিক শাসনব্যবস্থা একধরনের একক, অখণ্ড ও সুসংবদ্ধ সরকারব্যবস্থা। যেখানে সাংবিধানিকভাবেই রাষ্ট্রের ক্ষমতা একচ্ছত্রভাবে কেন্দ্রীয় সরকারের হাতে থাকে। এ ধরনের শাসনব্যবস্থায় কেন্দ্রই থাকে সব ক্ষমতার উৎস। এতে আঞ্চলিক বা স্থানীয় সরকারের অস্তিত্ব থাকতে পারে; এই সরকারগুলো কিছু কিছু ক্ষমতা উপভোগও করতে পারে; তবে তাদের যাবতীয় ক্ষমতা কেন্দ্রীয় সরকারের দেওয়া; আর তার ‘নাটাই’ সব সময়ই কেন্দ্রের হাতে থাকে। কেন্দ্রীয় সরকারের দেওয়া এখতিয়ার হিসেবেই এই স্থানীয় সরকারগুলো তাদের ক্ষমতা ব্যবহার করে। কেন্দ্রীয় সরকার ইচ্ছা করলে এই ক্ষমতা কমাতে-বাড়াতে পারে, বাতিলও করে দিতে পারে। এককেন্দ্রিক শাসনব্যবস্থায় স্থানীয় বা আঞ্চলিক সরকারগুলোর কোনো সাংবিধানিক ক্ষমতা থাকে না।
বাহাত্তরের সংবিধানের মূল কাঠামোটা ‘ভালো’ বা ‘মন্দের ভালো’—এটা তথাকথিত নিন্দুকেরাও কেন স্বীকার করেন? এর কারণ অনুসন্ধান করলে দেখা যায়, ৫৩ বছর ধরে বাংলাদেশে নানা বিপরীত ধরনের ও মতাদর্শের শাসকেরা ক্ষমতায় এসেছেন, গেছেন; বহুদলীয় সংসদীয় ব্যবস্থা, রাষ্ট্রপতিশাসিত ব্যবস্থা, সামরিক শাসন, একদলীয় শাসন, তত্ত্বাবধায়ক সরকার, এক-এগারোর জরুরি অবস্থার সরকার এবং সদ্য উৎখাত হওয়া ভোটারবিহীন সরকার এই সংবিধান দিয়েই সরকার চালিয়েছে। বিভিন্ন ধরনের এবং রাজনৈতিক মতাদর্শের সরকারগুলোর সবাই কমবেশি সংবিধানে কাটাছেঁড়া করেছে, যার যখন যত দূর প্রয়োজন ছিল; কিন্তু সুযোগ থাকা সত্ত্বেও কেউই সংবিধানটি পুরোপুরি বাতিল করে নতুন একটি সংবিধান প্রণয়ন করেনি। অর্থাৎ শাসক যে-ই হোক এবং তাদের মত-পথ যা-ই হোক, এই সংবিধান দিয়ে সবার উদ্দেশ্যই পূরণ হয়েছে।আমাদের সংবিধানের ধরন ও এটি টিকে যাওয়ার পেছনে নানা কারণ থাকতে পারে, তবে বিশেষ একটি কারণ এটিকে দীর্ঘস্থায়ী হতে সাহায্য করেছে। সেটি হলো, আমাদের সংবিধানটা এমনভাবে প্রণীত হয়েছে, যেন সেটি সব সময়ই এক ব্যক্তির বা একটি দলের শাসনের উপযোগী থাকে। আর এই উপযোগিতার বড় অংশটাই আসে এর এককেন্দ্রিক শাসনব্যবস্থা থেকে। ভোটের এক দিন বা ‘এক রাতের পারফরম্যান্সে’ পুরো দেশের সব ক্ষমতা দখল করার মতো মজার রাষ্ট্রকাঠামো আর কীভাবেই-বা মিলবে?
এককেন্দ্রিক ও যুক্তরাষ্ট্রীয়—এই দুই শাসনব্যবস্থার ফারাক ব্যবহারিকভাবে বুঝতে চাইলে ভারতের প্রধানমন্ত্রী নরেন্দ্র মোদির সঙ্গে পশ্চিম বাংলার মুখ্যমন্ত্রী মমতা বন্দ্যোপাধ্যায়ের চোখে চোখ রেখে মোকাবিলার উদাহরণটাই যথেষ্ট। ফেডারেল সরকার ও দুই কক্ষবিশিষ্ট সংসদীয় ব্যবস্থা হওয়ার কারণে দেশটিতে কিছুদিন পরপরই নির্বাচনের দামামা বাজে। একটি নির্বাচনে জিতেই কেউ আয়েশ করে বসে থাকতে পারে না। এ জন্য সব দলকেই ক্রমাগত দৌড়ের ওপরেই থাকতেই হয়। এ ক্ষেত্রে যুক্তরাষ্ট্রেরও উদাহরণ দেওয়া যেতে পারে। মূল বিষয় হলো, একটি দেশে যদি অন্তত দুই ধরনের সরকার (কেন্দ্রীয় ও প্রাদেশিক) থাকে, তাহলে কোনো দল কেন্দ্রীয় সরকারের দ্বারা নিশ্চিহ্ন হওয়ার হুমকিতে পড়লে সেই দলটির সুযোগ থাকে স্থানীয়ভাবে দলকে রক্ষা করার।আমাদের সংবিধানটি ১৯৭২-এর ১৬ ডিসেম্বর থেকে কার্যকর হলেও শাসনব্যবস্থাটা ১৬ ডিসেম্বর ১৯৭১ থেকেই চলে আসছে। ১৯৭২ সালে কেবল সেখানে সরকারি সিলমোহর পড়ে। অবশ্য আইনগতভাবে শাসনব্যবস্থাটা ১৯৭১ সালের ২৬ মার্চ থেকেই শুরু বলে ধরে নেওয়া হয়। কারণ, সেদিনই বাংলাদেশের স্বাধীনতা ঘোষণা করা হয়।তাহলে ১৯৭১ সালের ১৬ ডিসেম্বর বা ২৬ মার্চ থেকে পেছনে গেলে কী দেখা যায়? প্রথমে পাবেন পাকিস্তান; সেটি তখন পূর্ব পাকিস্তান; পাঞ্জাব, সিন্ধু, বেলুচিস্তান, উত্তর-পশ্চিম সীমান্ত প্রদেশ নামের মোট পাঁচটি প্রদেশ নিয়ে একটি যুক্তরাষ্ট্র ছিল। তার আগে ছিল ব্রিটিশ আমল। তখন ব্রিটিশ ছত্রচ্ছায়ার নিচে ছিল বাংলা, সেন্ট্রাল প্রভিন্স, মাদ্রাজ, বোম্বে, যুক্ত প্রদেশ, বিহার, পাঞ্জাব ইত্যাদি প্রদেশ। তার আগে ছিল ব্রিটিশ নিয়ন্ত্রিত মোগল আমল। এই আমল ও এর আগের বিশুদ্ধ মোগল আমলে সুবা নামে এলাকাগুলো ভাগ করা ছিল। সম্রাট রাজধানী দিল্লিতে থাকলেও সুবাগুলো অনেকটাই নিজের মতো করে শাসন করতেন সুবাদাররা। এর মধ্যে অনেক দেশীয় রাজ্যও থাকত প্রায় স্বাধীন রাজ্যের মর্যাদায়।
বাস্তব কারণেই ব্রিটিশ আমলের আগে দিল্লি বা বহুদূরের রাজধানী থেকে প্রত্যক্ষভাবে দেশ শাসন করার সুযোগই ছিল না। যোগাযোগব্যবস্থা আর ভৌগোলিক দূরত্বের কারণে সুবা বা প্রদেশে ভাগ ভাগ করে সাম্রাজ্য শাসন করা ছাড়া অন্য কোনো উপায়ও ছিল না। ইতিহাসব্যাপী যুক্তরাষ্ট্রীয় শাসনব্যবস্থার মতো একটু উদার ও ঢিলেঢালা শাসনে থাকা মানুষদের হঠাৎ তাদের সম্মতি না নিয়ে একটি শব্দের মারপ্যাঁচে তাদের রাষ্ট্রের ও শাসনব্যবস্থার চরিত্র বদল করা হলো। শাসনব্যবস্থা বদলে দিলেও নাগরিকদের মনের রাজনৈতিক গড়ন কি বদলে গেছে?১৯৭০ সালের যে ভোটের মাধ্যমে নির্বাচিত জনপ্রতিনিধিদের নিয়ে আমাদের সংবিধান তৈরি করার জন্য গণপরিষদ গঠন করা হয়েছিল, সেই নির্বাচনটা হয়েছিল লিগ্যাল ফ্রেমওয়ার্ক অর্ডার, ১৯৭০ (এলএফও)-এর আওতায়। পাকিস্তান রাষ্ট্রটিই তখন পূর্ব পাকিস্তান আর পশ্চিম পাকিস্তান নিয়ে একটি ফেডারেল রাষ্ট্র ছিল।আবার এলএফওতেও সেই যুক্তরাষ্ট্রীয় চরিত্রটা আরও প্রসারিত করে পশ্চিম পাকিস্তানকে এক ইউনিট বিবেচনা করা বাদ দিয়ে আগের মতো পাঞ্জাব, সিন্ধু, বেলুচিস্তান ও উত্তর-পশ্চিম সীমান্ত প্রদেশ নামের চারটি প্রদেশ পুনঃপ্রতিষ্ঠা করেই নতুন সংবিধান তৈরির ম্যান্ডেট দেওয়া হয়। এই এলএফওর শর্ত অনুযায়ী অবিভক্ত পাকিস্তানের জন্য একটি নতুন সংবিধান তৈরি করতে এই নির্বাচনটা করা হয়েছিল। সেই বিবেচনায় স্বাধীন বাংলাদেশের সংবিধানে গণ-আকাঙ্ক্ষা প্রকাশিত হয়নি।
যুক্তরাষ্ট্রীয় পদ্ধতি নেওয়ার প্রশ্নে এর বিরুদ্ধবাদীরা যেসব যুক্তি দিতে চান, তার মধ্যে প্রধান কয়েকটি হলো, আমাদের রাষ্ট্রের আয়তন ছোট, আমাদের মধ্যে বড় মাপের জাতিগত, ধর্মীয়, ভাষাভিত্তিক বিভাজন না থাকা ইত্যাদি। তাঁদের মতে, এগুলোর উপস্থিতি থাকলেই যুক্তরাষ্ট্রীয় পদ্ধতির সরকারব্যবস্থার প্রয়োজনীয়তা দেখা দেয়।এটা সত্যি, বাংলাদেশের আয়তন মাত্র ১ লাখ ৪৭ হাজার বর্গকিলোমিটার। এ দেশের ১৭ কোটি জনগণের ৯৯ শতাংশই জাতি ও ভাষাগতভাবে বাঙালি ও বাংলাভাষী, জনসংখ্যার ৯০ শতাংশ মুসলিম। কিন্তু এককেন্দ্রিকতার সমর্থকেরা যেসব যুক্তি তুলে ধরতে চান, সেগুলো কতটা যৌক্তিক? যুক্তরাষ্ট্রীয় পদ্ধতির মূল উদ্দেশ্য থাকে জনগণের সার্বভৌমত্ব ও গঠনগত ক্ষমতাকে কেন্দ্রীভূত না রেখে যত পারা যায় তত বিকেন্দ্রীকরণ করা; এর মাধ্যমে রাষ্ট্রীয় নীতির সর্বাধিক প্রতিফলন ঘটিয়ে জনগণকে সর্বোচ্চ সেবা ও সুরক্ষা দেওয়া, জনগণের কাছে সরকারকে নিয়ে যাওয়া এবং স্বৈরাচারী ক্ষমতার উত্থানকে যথাসম্ভব ঠেকিয়ে রাখা।ওয়ার্ল্ডোমিটারের ২০২৪ সালের হিসাবে ২৩৪টি দেশের মধ্যে মাত্র ৩৫টির জনসংখ্যা ঢাকার চেয়ে বেশি! বিশ্বের দ্বিতীয় বৃহৎ দেশ কানাডার চেয়ে আমাদের উত্তরাঞ্চলের জনসংখ্যা বেশি। নেপাল ও আইভরিকোস্টের চেয়ে বেশি জনসংখ্যা আমাদের চট্টগ্রাম অঞ্চলের। আর জনসংখ্যার বিচারে আমাদের সবচেয়ে ছোট অঞ্চল সিলেট-ময়মনসিংহ যদি একটি স্বাধীন দেশ হতো, তাহলে লোকসংখ্যায় এটি হতো পৃথিবীর ৬০তম দেশ! এই উচ্চ সংখ্যার একটি দেশ এককেন্দ্রিক শাসনে পরিচালিত হওয়া যে সুশাসনের ঘোর অন্তরায়, সেটি তো আগে আমাদের ওপর জেঁকে বসা অপশাসনগুলো থেকেই বোঝা যায়।
আমাদের সংবিধানের আরও একটি গভীরভাবে ভাবতে না পারা বিষয় হলো, নতুন সৃষ্ট দেশের সব নাগরিককেই বাঙালি বলে ঘোষণা দেওয়া। মজার ব্যাপার হচ্ছে, নাগরিকেরা বাঙালি হবেন, খসড়াতে কিন্তু এটা ছিল না; ছিল নাগরিকত্ব আইনের দ্বারা নির্ধারিত হবে। আবদুর রাজ্জাক ভূঁইয়া নামের একজন সদস্য সংশোধনী আনেন যে দেশের সব নাগরিক বাঙালি বলে পরিচিত হবেন। মানবেন্দ্র নারায়ণ লারমার তীব্র প্রতিবাদ ও সুরঞ্জিত সেনগুপ্তের আপত্তি অগ্রাহ্য করেই এই সংশোধনী পাস হয়ে যায়।
ভাষার দিক থেকে বিবেচনা করলে দেখব যে পুরো দেশের প্রধানতম ভাষা বাংলা। ৫৩ বছর ধরে আমরা এককেন্দ্রিকতার ছত্রচ্ছায়ায় থাকার পরও চট্টগ্রাম, সিলেট, রংপুর, বরিশাল, ময়মনসিংহ ইত্যাদি অঞ্চলের ভাষা স্বাতন্ত্র্য ধরে রেখেই বহাল তবিয়তে আছে। অথচ এসব অঞ্চলের লোকেরা একে অপরের ভাষা বুঝতে পারে না এখনো। মনে রাখা যেতে পারে, ভাষাতাত্ত্বিকেরা চট্টগ্রাম, সিলেট ও রংপুরের ভাষাকে বাংলা ভাষাই গণ্য করেন না। কারণ, একই ভৌগোলিক বাতাবরণে বসবাস করার পরও যে ভাষাভাষীরা একে অপরের ভাষা বুঝতে পারেন না, সেসব ভাষাকে ভাষাতত্ত্বে স্বতন্ত্র ভাষা হিসেবে চিহ্নিত করা হয়।ইতিহাস, ভূ–প্রকৃতি, জনমিতি ও ভাষার পর আমরা সর্বশেষ নির্বাচনী পরিসংখ্যান দিয়ে আমাদের এককেন্দ্রিকতাকে বিচার করে দেখতে পারি। ২০০১ ও ২০০৮ সালের মতো বিজয়ীদের ভূমিধস বিজয়ের নির্বাচনের দিকে তাকালেও আঞ্চলিক জনপ্রিয়তা ও জনভিত্তির কিছু আগ্রহোদ্দীপক চিত্র পাওয়া যায়। ২০০১ সালের নির্বাচনে মাত্র ৬২ আসন পেয়ে হেরে যাওয়া আওয়ামী লীগ কিন্তু খুলনা ও ঢাকা অঞ্চলে ভোট সবচেয়ে বেশি পেয়েছিল। অর্থাৎ প্রাদেশিক সরকার থাকলে জাতীয় নির্বাচনে ভোটে খারাপভাবে হারা দলও খুলনা আর ঢাকা প্রদেশে সরকার গঠন করতে পারত। অন্যদিকে ২০০৮ সালের জাতীয় নির্বাচনে মাত্র ৩১টি আসন পেয়ে প্রায় ধুয়েমুছে যাওয়ার উপক্রম হলেও চট্টগ্রাম অঞ্চলে ১৮টি আসন পায় এবং সে অঞ্চলে বিএনপি নিজেদের প্রবল জনভিত্তির প্রমাণ রাখে।
এসব ভোটভিত্তিক তথ্য-উপাত্ত থেকে আমাদের দেশে ক্ষমতার এককেন্দ্রিকতা নয়; বরং বহুকেন্দ্রিকতারই জোরালো ভিত্তি আছে বলে ইঙ্গিত পাওয়া যায়। অথচ এককেন্দ্রিকতার এক আদি ভুলের মাশুলই হয়তো আমাদের ৫৩ বছর ধরে দিয়ে আসতে হচ্ছে।আমাদের সংবিধানের আরও একটি গভীরভাবে ভাবতে না পারা বিষয় হলো, নতুন সৃষ্ট দেশের সব নাগরিককেই বাঙালি বলে ঘোষণা দেওয়া। মজার ব্যাপার হচ্ছে, নাগরিকেরা বাঙালি হবেন, খসড়াতে কিন্তু এটা ছিল না; ছিল নাগরিকত্ব আইনের দ্বারা নির্ধারিত হবে। আবদুর রাজ্জাক ভূঁইয়া নামের একজন সদস্য সংশোধনী আনেন যে দেশের সব নাগরিক বাঙালি বলে পরিচিত হবেন। মানবেন্দ্র নারায়ণ লারমার তীব্র প্রতিবাদ ও সুরঞ্জিত সেনগুপ্তের আপত্তি অগ্রাহ্য করেই এই সংশোধনী পাস হয়ে যায়।
এই ভুল সম্পর্কে ড. আনিসুজ্জামানও শেষকালে অনুতাপ প্রকাশ করে বলেই ফেলেছেন, ‘পাহাড়িদের নৃতাত্ত্বিক ও সাংস্কৃতিক স্বাতন্ত্র্য যে সেদিন আমরা উপলব্ধি করতে সমর্থ হইনি, এ ছিল নিজেদের বড় রকম এক ব্যর্থতা। ... ৬ অনুচ্ছেদের ওই ছোট্ট সংশোধনীকে উপলক্ষ করে সংখ্যাগরিষ্ঠ বাঙালি জাতিত্বের সঙ্গে পাহাড়িদের ক্ষুদ্র জাতিসত্তার যে বিরোধ সেদিন সূচিত হলো, তার ফল কত সুদূরপ্রসারী হয়েছিল তা এখন আমরা জানি।’ (বিপুলা পৃথিবী, প্রথমা প্রকাশন)পঞ্চম সংশোধনীর মাধ্যমে বাংলাদেশের নাগরিকদের বাংলাদেশি বলে ঘোষণা করে এই ভুল শুধরে নেওয়া হলেও পরে আদালতের রায়ের মাধ্যমে সেই সংশোধনী বাতিল হয়ে যায়। এরপর পঞ্চদশ সংশোধনী দিয়ে নতুন করে গোঁজামিল দিয়ে হলেও সংবিধানের এই আদি ভুলের কিছুটা সংশোধন করা হয়েছে। কিন্তু প্রথম অনুচ্ছেদের আদি ভুলটার স্বীকৃতিও এখনো কেউ দেননি। আদৌ কেউ দেবেন কি না, তা-ও ঘোর অনিশ্চিত।মিল্লাত হোসেনসংবিধান ও আইন বিষয়ে লেখক ও গবেষক",Opinion,Prothom Alo
প্রধান উপদেষ্টার সংলাপজাতীয় ঐক্য ও সাম্প্রদায়িক বন্ধন সুদৃঢ় হোক,https://www.prothomalo.com/opinion/editorial/r7bw088zf4,০৭ ডিসেম্বর ২০২৪,"বর্তমানে বাংলাদেশ যে একটা অস্থির অবস্থার মধ্য দিয়ে যাচ্ছে, সেটা অস্বীকার করার কোনো উপায় নেই। জুলাই–আগস্ট গণ–অভ্যুত্থানের মধ্য দিয়ে আওয়ামী লীগ সরকারের পতনের পর ড. মুহাম্মদ ইউনূসের নেতৃত্বে অন্তর্বর্তী সরকার গঠিত হয়। এরপর থেকেই স্বার্থান্বেষী মহল নানা অঘটন ঘটানোর চেষ্টা করে আসছে। এরই অংশ হিসেবে দেশের ভেতরে ও সীমান্তের ওপারে চলছে অপপ্রচার ও উসকানি।বিষয়টি হয়তো এড়িয়ে যাওয়া যেত, যদি না দেশে একজন হিন্দুধর্মীয় নেতার গ্রেপ্তারকে কেন্দ্র করে নানা অপপ্রচার চালিয়ে ভারতের ত্রিপুরায় বাংলাদেশ মিশনে হামলার ঘটনা না ঘটানো হতো। প্রথমে দেশটির ক্ষমতাসীন দল বিজেপির সমর্থকেরা কলকাতায় বাংলাদেশ উপহাইকমিশনে বিক্ষোভের নামে বাংলাদেশের জাতীয় পতাকা পুড়িয়ে দেন। কয়েক দিন পর এক মাস আগে গঠিত হিন্দু সংঘর্ষ সমিতি নামে একটি সংগঠন আগরতলায় বাংলাদেশ সহকারী হাইকমিশনে সন্ত্রাসী হামলা চালিয়ে ভাঙচুর করে। এখানেই শেষ নয়। দেশের ভেতরে ও বাইরে সংখ্যালঘু নির্যাতনের আজগুবি অভিযোগ এনে সংশ্লিষ্ট মহলের অপপ্রচার অব্যাহত আছে, যা আমাদের উদ্বিগ্ন না করে পারে না।
এই প্রেক্ষাপটে রাজনৈতিক নেতৃত্ব, ছাত্রনেতৃত্ব ও ধর্মীয় নেতাদের সঙ্গে প্রধান উপদেষ্টার ধারাবাহিক আলোচনাটি অত্যন্ত গুরুত্বপূর্ণ বলে মনে করি। বিশেষ করে ধর্মীয় নেতাদের সঙ্গে আলোচনায় তাঁরা নির্দ্বিধায় মনের কথা প্রকাশ করেছেন। অতীতে রাষ্ট্রীয় উদ্যোগে সব ধর্মের মানুষকে এক বৈঠকে বসানোর উদাহরণ নেই। সেদিক দিয়ে এটি দেশের রাজনৈতিক ইতিহাসে দৃষ্টান্ত হয়ে থাকবে।প্রধান উপদেষ্টা তাঁর প্রারম্ভিক ভাষণে সব নাগরিককে কাঠামোগত পরিবর্তন না করে ক্রোধ ও ভয় থেকে মুক্ত হয়ে একটি সহনশীল বাংলাদেশ গড়ে তোলার পরামর্শ দেন, যেখানে কোনো অপ্রীতিকর ঘটনা ঘটবে না বা এমন কোনো ঘটনা ঘটলেও তা সমাধান করা যাবে। এর আগে তিনি বাংলাদেশকে একটি পরিবার হিসেবেও অভিহিত করেছিলেন। আলোচনায় অংশ নেওয়া রাজনীতিক, ছাত্র ও ধর্মীয় নেতারাও শান্তি ও সম্প্রীতির এবং স্বাধীন অস্তিত্ব ও মর্যাদার প্রশ্নে ঐক্যবদ্ধ থাকার অঙ্গীকার করেছেন।আমরা প্রধান উপদেষ্টার এই ধারাবাহিক আলোচনাকে স্বাগত জানাই। এর মাধ্যমে জনগণের বিভিন্ন অংশের মধ্যে যদি পারস্পরিক ভুল–বোঝাবুঝি থেকে থাকে, তার অবসান হবে আশা করা যায়। এসব বৈঠকে সংখ্যালঘু  সম্প্রদায়ের শঙ্কা ও উদ্বেগ প্রশমনে যেসব সুপারিশ ও পরামর্শ এসেছে, সরকার সেগুলো গুরুত্বের সঙ্গে বিবেচনা করবে আশা করি।
বাংলাদেশের মানুষ যে একটি অন্তর্ভুক্তিমূলক গণতান্ত্রিক সমাজের স্বপ্ন দেখে, সেটা তখনই সম্ভব হবে যখন রাষ্ট্রীয় নীতি পরিকল্পনা গ্রহণ ও এর বাস্তবায়নে ধর্ম ও জাতিনির্বিশেষে সবার অংশগ্রহণ নিশ্চিত করা যাবে। কাউকে পেছনে ফেলে কিংবা অগ্রাহ্য করে গণতান্ত্রিক ও সমতাভিত্তিক বাংলাদেশ গড়ে তোলা যাবে না।আমাদের সবাইকে মনে রাখতে হবে, বাংলাদেশ একটি কঠিন সময় অতিক্রম করছে। প্রতিবেশী দেশ কিংবা পৃথিবীর যেকোনো প্রান্ত থেকেই অপপ্রচার আসুক না কেন, আমরা সঠিক তথ্য দিয়ে তা খণ্ডন করব। তাদেরকে তাদের ভুল ধরিয়ে দিতে হবে। তবে কোনো পক্ষের উসকানিতে পা দেব না কিছুতেই। দেশের অভ্যন্তরে যাতে কোনো রকম বিশৃঙ্খল অবস্থা তৈরি না হয়, সে বিষয়েও সংশ্লিষ্ট সবাইকে সর্বোচ্চ সতর্ক থাকতে হবে। দেশের এই ক্রান্তিকালে এমন কিছু করা যাবে না, যাতে কোনো সম্প্রদায়ের একজন নাগরিকও নিজেকে অনিরাপদ ভাবেন। প্রধান উপদেষ্টার ভাষণে সেটাই প্রতিধ্বনিত হয়েছে।একটি সমতাভিত্তিক, মানবিক ও গণতান্ত্রিক বাংলাদেশ প্রতিষ্ঠার মাধ্যমেই আমরা সব ধরনের অপপ্রচারের সমুচিত জবাব দেব।",Opinion,Prothom Alo
অভিনন্দন রিকতা বানুবাংলাদেশের নারীদের জন্য অনুপ্রেরণা,https://www.prothomalo.com/opinion/editorial/de4m4bq9bt,০৭ ডিসেম্বর ২০২৪,"বিবিসির ২০২৪ সালের ১০০ নারীর তালিকায় স্থান পেয়েছেন এক বাংলাদেশি। তাঁর নাম রিকতা আখতার বানু। বুদ্ধিবৃত্তিক ও শারীরিক প্রতিবন্ধিতা থাকা শিশুদের পড়াশোনার জন্য আজীবন সংগ্রাম করে যাচ্ছেন তিনি। এর স্বীকৃতিস্বরূপ তিনি উঠে এলেন বিবিসির এ তালিকায়। বিশ্বের একটি শীর্ষ সংবাদমাধ্যমের মর্যাদাপূর্ণ তালিকায় স্থান করে নেওয়া নিঃসন্দেহে একটি তাৎপর্যপূর্ণ অর্জন। আমরা রিকতা বানুর এঅর্জনে গর্বিত।বিবিসি ২০২৪ সালের জন্য বিশ্বের ১০০ জন অনুপ্রেরণাদায়ী ও প্রভাবশালী নারীর তালিকাটি গত মঙ্গলবার প্রকাশ করেছে। পাঁচটি বিভাগে (ক্যাটাগরি) ১০০ নারীকে বেছে নেওয়া হয়েছে। বিভাগগুলো হলো জলবায়ুকর্মী; সংস্কৃতি ও শিক্ষা; বিনোদন ও ক্রীড়া; রাজনীতি ও অ্যাডভোকেসি এবং বিজ্ঞান, স্বাস্থ্য ও প্রযুক্তি। বিজ্ঞান, স্বাস্থ্য ও প্রযুক্তি বিভাগে স্থান পেয়েছেন বাংলাদেশের রিকতা বানু। এ তালিকায় রয়েছেন শান্তিতে নোবেলজয়ী নারীসহ নভোচারী, অলিম্পিক অ্যাথলেট, জলবায়ুকর্মী, লেখকসহ আরও অনেকে।
কুড়িগ্রামের চিলমারী উপজেলার রিকতা আখতার বানু (৫২) পেশায় সিনিয়র স্টাফ নার্স। সরকারি প্রাথমিক বিদ্যালয়ে ঠাঁই হয়নি তাঁর বাক্‌প্রতিবন্ধী মেয়ের। তখন নিজেই একটি স্কুল প্রতিষ্ঠা করে ফেলেন। এ কাজে তিনি পাশে পেয়েছেন পরিবারের অন্য সদস্যদেরও। স্কুলের জন্য তাঁর স্বামী জমি দান করেন। ২০০৯ সালে সেই জমিতে টিনের একটি ঘরে ৬৩ প্রতিবন্ধী শিশুকে নিয়ে চালু হয় স্কুলটি। কিন্তু শিক্ষক পাচ্ছিলেন না। প্রতিবন্ধী শিশুদের কেউ পড়াতে চাইতেন না। পরে তাঁর ব্যাকুলতা দেখে দেবর পড়াতে রাজি হন। পরেও কয়েকজন শিক্ষক যুক্ত হন। এখন সেই স্কুলে শিশু থেকে পঞ্চম শ্রেণি পর্যন্ত ২৯৪ শিক্ষার্থী। ২০২০ সালে বিদ্যালয়টি এমপিওভুক্ত হয়। আধা পাকা ভবনের স্কুলটিতে এখন শিক্ষক আছেন ২১ জন। রিকতা এখন স্কুল ব্যবস্থাপনা কমিটির সভাপতি।রিকতা আখতার বানু (লুৎফা) বুদ্ধিপ্রতিবন্ধী বিদ্যালয়ে শিক্ষার্থীদের ভ্যানে করে বাসা থেকে নিয়ে আসা ও ক্লাস শেষে দিয়ে আসার ব্যবস্থাও আছে। শিক্ষকেরা নিজেরা চাঁদা তুলে টিফিনের ব্যবস্থাও করে থাকেন। প্রত্যন্ত একটি গ্রামে প্রতিবন্ধী শিশুদের পড়াশোনার জন্য সুন্দর ও সুশৃঙ্খল একটি প্রতিষ্ঠান গড়ে তোলার যে অসাধ্য সাধন করেছেন রিকতা বানু, তা এককথায় অভাবনীয়। তিনি শুধু নারীদের জন্যই নন, সবার জন্যই অনুপ্রেরণার। আমরা তাঁকে অভিবাদন জানাই।
রিকতা বানুর স্কুলটিতে বেশ কিছু সীমাবদ্ধতা আছে। বুদ্ধিবৃত্তিক ও শারীরিক প্রতিবন্ধী শিশুদের মানসিক বিকাশের জন্য ব্যায়ামাগারে তেমন কোনো সরঞ্জাম নেই। প্রয়োজন বিনোদনের সরঞ্জামও। আধা পাকা স্কুল ভবনটির আরও অবকাঠামো উন্নয়ন প্রয়োজন। আমরা আশা করব, স্থানীয় প্রশাসন ও সরকারের সংশ্লিষ্ট কর্তৃপক্ষ এ ব্যাপারে এগিয়ে আসবে। এটাই হবে রিকতা বানুর প্রতি আমাদের পক্ষ থেকে যথাযথ সম্মান প্রদর্শন।",Opinion,Prothom Alo
মতামতসিরিয়ার বিদ্রোহীরা কি মধ্যপ্রাচ্যের দৃশ্যপট পাল্টে দিতে যাচ্ছে,https://www.prothomalo.com/opinion/column/jxs8mydgzs,০৭ ডিসেম্বর ২০২৪,"সিরিয়ার বিদ্রোহী আক্রমণ প্রায় সবাইকে অবাক করে দিয়েছে। বিদ্রোহী দলগুলো বছরের পর বছর ধরে ছিল একে অপরের দুশমন। এখন তারা এক হয়ে মাঠে নেমেছে। তাহরির আল-শাম ও অন্যান্য গোষ্ঠীগুলো দ্রুত সিরিয়ার দ্বিতীয় বড় শহর আলেপ্পো, এর বিমানবন্দর এবং বেশ কয়েকটি সামরিক ঘাঁটি দখল করেছে। প্রেসিডেন্ট বাশার আল-আসাদ এতে কয়েক বছরের মধ্যে সবচেয়ে বড় ধাক্কা খেয়েছেন।লেবাননে হিজবুল্লাহ ও ইসরায়েলের মধ্যে একটি যুদ্ধবিরতি হওয়ার পরপরই একটি ঘটনা ঘটেছে। ঠিক এমন সময় আক্রমণ শুরু হলো সিরিয়ায়। ব্যাপারটা খুব গুরুত্বপূর্ণ।যুক্তরাষ্ট্রের ডোনাল্ড ট্রাম্প প্রেসিডেন্ট নির্বাচিত হয়েছেন। ইরান এখন আরও শক্তিশালী ইসরায়েলি আক্রমণের জন্য প্রস্তুত হচ্ছে। ইসরায়েল চলে যাচ্ছে এক ফ্রন্ট থেকে অন্য ফ্রন্টে—গাজা থেকে, লেবানন হয়ে এখন ইরানে। কিন্তু তার জনগণকে সন্তুষ্ট কবার মতো সাফল্য আসছে না।
তাহরিরের নেতা আবু মোহাম্মদ আল-জোলানি জন্মেছেন গোলান হাইটসে। তিনি সিরিয়া সরকারের সাবেক এক উপদেষ্টার কনিষ্ঠ পুত্র। ৯/১১-এরপর কট্টর ধর্মীয় পথে পা বাড়ান। ২০০৩ সালে তিনি ইরাকের মসুলে সক্রিয় একটি ছোট গোষ্ঠী সারায়া আল-মুজাহিদিনে যোগ দেন। ২০০৪ সালে ইরাকে আল-কায়েদা প্রতিষ্ঠিত হওয়ার পর এই গোষ্ঠী আল-জারকাভির প্রতি আনুগত্য করে। পরে তা ইসলামিক স্টেট (আইএস) গ্রুপে পরিণত হয়।জোলানিকে এরপর আটক হয়ে কুখ্যাত মার্কিন সামরিক হোল্ডিং সেন্টার ক্যাম্প বুক্কায় আসতে হয়। সেখানে তিনি ইরাকি জিহাদিদের সাথে ঘনিষ্ঠ সম্পর্ক স্থাপন করেন। ২০১১ সালে তাঁর মুক্তির কিছুক্ষণ পরই সিরিয়ায় যুদ্ধ শুরু হলো। এই সব ছিল আজকের তাহরিরের উত্স। এই গ্রুপ ২০১৬ সালে আল-কায়েদা ও এর বিশ্বব্যাপী জিহাদি মিশন ত্যাগ করেছিল।জোলানি কি আসলেই আন্তর্জাতিক জিহাদ ছেড়ে দিয়ে, নিজেকে ও তাঁর আন্দোলনকে আল-কায়েদা ও আইএসের সক্রিয় অংশ থেকে সরিয়ে রাতারাতি সিরিয়ার জাতীয়তাবাদী দলে রূপান্তরিত করেছেন? নাকি এ কেবল এক নিছক রিব্র্যান্ডিং?
তাহরির নিয়ন্ত্রিত ইদলিবের বাসিন্দারা জানান যে সেখানে শরিয়া কঠোরভাবে প্রয়োগ করা হয় না। রবার্ট ফোর্ড সিরিয়ায় মার্কিন যুক্তরাষ্ট্রের সাবেক রাষ্ট্রদূত। তিনি ২০১২ সালে তাহরিরকে সন্ত্রাসী গোষ্ঠী হিসেবে তালিকাভুক্ত করার জন্য চাপ দিয়েছিলেন। ফোর্ড বলেছেন যে তাহরির এখন আগের মতো কট্টরপন্থী নেই—‘তারা খ্রিষ্টানদের গির্জা পুনর্নির্মাণের অনুমতি দিচ্ছে। জিহাদিরা সাধারণত তা করে না’। তাহরির আল-শামের এক কমান্ডার সম্প্রতি খ্রিষ্টান ও আর্মেনীয়দের রক্ষা করার আহ্বান জানিয়ে একটি বক্তৃতা দিয়েছেন।তুর্কি–সমর্থিত সিরিয়ান ন্যাশনাল আর্মি (এসএনএ) কুর্দিদের সঙ্গে কেমন আচরণ করে, সেটাই এখন বড় উদ্বেগের বিষয়। বিদ্রোহী দলগুলো আলেপ্পো ও এর গ্রামাঞ্চল দখলের ফলে কয়েক হাজার সিরিয়ান কুর্দি এলাকা ছেড়ে পালিয়ে গেছেন। এসব অঞ্চলে এক লাখের বেশি কুর্দি বাস করে। ২০১৬ সালে কুর্দিদের দখলে এলে এলাকার অনেক সিরিয়ান আরবকে তুর্কি-নিয়ন্ত্রিত আজাজে পালিয়ে যেতে প্ররোচিত করা হয়েছিল। ফলে কুর্দিদের প্রতি তাহরিরের আশ্বাসে কতটা ভরসা রাখা যায়, তা বোঝা যাচ্ছে না।এই পরিস্থিতির অন্যতম প্রভাবক শক্তি হচ্ছে তুরস্ক। এই আক্রমণ তুরস্কের সবুজ সংকেত ছাড়া সম্ভব ছিল না। তুরস্ক সরাসরি সিরীয় জাতীয় বাহিনীকে অর্থায়ন এবং অস্ত্র সরবরাহ করে। তুরস্কের প্রেসিডেন্ট রিসেপ তাইয়েপ এরদোয়ান এখন শরণার্থী সংকট কমানোর চাপে রয়েছেন। সিরিয়ায় স্থিতিশীলতা এলে তুরস্কে থাকা তিন মিলিয়ন শরণার্থীর অনেকেই তাঁদের দেশে ফিরে যাবেন।
উত্তর-পূর্ব সিরিয়ার বেশির ভাগ অংশ মূলত কুর্দিস্তান ওয়ার্কার্স পার্টির (পিকেকে) নিয়ন্ত্রণে আছে। তারা কয়েক দশক ধরে কুর্দি স্বায়ত্তশাসনের সমর্থনে তুরস্কের বিরুদ্ধে লড়াই করছে। আঙ্কারার দীর্ঘদিনের দাবি ছিল, এই সীমান্ত এলাকা পিকেকের হাত থেকে অন্য কারও নিয়ন্ত্রণে দেওয়া।ঘরে শরণার্থী সংকট কমাতে চাপের মুখে আছেন তুরস্কের প্রেসিডেন্ট। এ জন্য তিনি আসাদের সঙ্গে বৈঠকের চাপ দিয়েছেন। আসাদ তাতে রাজি হননি। এমন এক সময় বিদ্রোহী আক্রমণ শুধু তুরস্ক নয়, রাশিয়ার জন্যও হতাশাজনক। এদিকে আবার ইরান তুরস্ককের প্রতি বিশ্বাসঘাতকতার অভিযোগ এনেছে। জানিয়েছে, সিরিয়া অনুরোধ করলে ইরান সিরিয়ায় তাদের বাহিনী মোতায়েন করবে।
ইরান, তুরস্ক ও রাশিয়ার মধ্যে একটি শীর্ষ সম্মেলন হবে দোহায়। সেখানে রাশিয়ার পররাষ্ট্রমন্ত্রী সের্গেই লাভরভও হাজির থাকবেন। তুরস্ক–সমর্থিত একটি বিদ্রোহী বাহিনী সিরিয়ায় এগিয়ে যাচ্ছে। ফলে উত্তর সিরিয়ায় তুরস্কের ভূমিকা এখন আর দর্শকের নয়।তবে ইরানকে বুঝতে হবে যে এবার অবস্থা ভিন্ন। উপসাগরীয় রাষ্ট্রগুলো আসাদের পেছনে রয়েছে। সৌদি যুবরাজ মোহাম্মদ বিন সালমান ও তাঁর সাবেক পরামর্শদাতা আরব আমিরাতের রাষ্ট্রপতি মোহাম্মদ বিন জায়েদ নিজেদের মধ্যে যোগাযোগ করে আসাদকে সম্পূর্ণ সমর্থন দেওয়ার কথা জানিয়েছেন।
এসব সাম্প্রতিক ঘটনা হিজবুল্লাহর ক্ষেপণাস্ত্রের অত্যন্ত প্রয়োজনীয় পুনঃসরবরাহকে ব্যাহত করতে পারে। ইরানের সৈন্যদের জন্য হয়তো নতুন কৌশল নিতে হতে পারে। মাত্র কয়েক সপ্তাহ আগে ইসরায়েলের পররাষ্ট্রমন্ত্রী গিডিয়ন সার তুরস্ক ও ইরানকে দুর্বল করার জন্য রাষ্ট্রহীন কুর্দি ও দ্রুজদের সঙ্গে একটি আনুষ্ঠানিক জোটের কথা ভাবছিলেন। এই ভাবনা এখন নিতান্ত বোকামি বলে মনে হচ্ছে। সিরিয়া বা মিসরে যেকোনো শাসনব্যবস্থার পরিবর্তন এই অঞ্চলে ইসরায়েলের পরিকল্পনার জন্য গভীর প্রভাব ফেলতে পারে।আসল কথা হলো, ইসরায়েল যতক্ষণ না ফিলিস্তিনে দখলদারত্ব বন্ধ করে, ততক্ষণ পর্যন্ত এই অঞ্চলে সংকট আর যুদ্ধ থামবে না। এই অঞ্চলে অস্থিতিশীলতা ইসরায়েলের জন্য সবচেয়ে বড় হুমকি।ডেভিড হার্স্টমিডল ইস্ট আইয়ের সহপ্রতিষ্ঠাতা ও প্রধান সম্পাদকমিডল ইস্ট আই থেকে নেওয়া। ইংরেজি থেকে সংক্ষেপিত অনুবাদ",Opinion,Prothom Alo
মতামতবাংলাদেশে পরিবেশ সংরক্ষণে তিনটি শূন্যের তাৎপর্য,https://www.prothomalo.com/opinion/column/6ac1yw4raq,০৬ ডিসেম্বর ২০২৪,"বাংলাদেশের অন্তর্বর্তী সরকারের প্রধান উপদেষ্টা ড. মুহাম্মদ ইউনূস বৈশ্বিক চ্যালেঞ্জ মোকাবিলায় পরিবর্তনশীল কিন্তু সহজ একটি ধারণা উপস্থাপন করেছেন। এর মধ্যে ‘তিনটি শূন্যতা’ কাঠামোর প্রেক্ষাপটে জরুরি নীতিমালা প্রণয়নের জন্য গুরুত্বারোপ করা হয়েছে। তিনটি শূন্য হলো: ক) দারিদ্র্য শূন্যতা; খ) বেকারত্ব শূন্যতা এবং গ) কার্বন নির্গমন শূন্যতা। আর কেবল তা ‘হলেই বিশ্ব টেকসই উন্নয়নের দিকে এগিয়ে যেতে পারবে। এই সামগ্রিক দৃষ্টিভঙ্গি যদি বৈশ্বিকভাবে গ্রহণ করা হয়, তাহলে একটি টেকসই উন্নয়নের জন্য পথ তৈরি হতে পারে। এই দৃষ্টিভঙ্গি দ্বারা অনুপ্রাণিত হয়ে ব্যক্তি এবং প্রতিষ্ঠান তাদের নিজ নিজ অগ্রাধিকার অনুযায়ী ‘তিনটি শূন্যতা’ নির্ধারণ করতে পারে। এ ক্ষেত্রে বাংলাদেশের পরিবেশগত উন্নয়নের জন্য আমি মনোযোগ দিয়েছি প্লাস্টিক শূন্যতা, শব্দদূষণ শূন্যতা এবং সিসা শূন্যতার দিকে। এই নীতিগুলো যদি পরিবেশ কর্মসূচিতে অন্তর্ভুক্ত করা হয়, তাহলে বাংলাদেশ ২০২৫ সালের মধ্যে নিজেকে একটি সুস্বাস্থ্যসম্পন্ন, পরিবেশবান্ধব এবং টেকসই জাতি গঠনের জন্য অগ্রসর হতে পারে।
বৈশ্বিকভাবে, ৯ দশমিক ২ বিলিয়ন টন প্লাস্টিক বর্জ্যের মধ্যে উদ্বেগজনকভাবে সাত বিলিয়ন টন মাটিচাপা (ল্যান্ডফিল) দেওয়া হয় বা অবহেলিতভাবে ফেলে দেওয়া হয়। এই প্লাস্টিক বর্জ্য শুধু একটি পৃথক সমস্যা নয়, এটি বৃহত্তর পরিবেশগত সংকটের গুরুত্বপূর্ণ একটি দিক, বিশেষ করে বাংলাদেশের জন্য। এ ক্ষেত্রে প্লাস্টিক দূষণ পরিবেশগত অবনতি, জনস্বাস্থ্যগত ঝুঁকি এবং সামাজিক-অর্থনৈতিক চ্যালেঞ্জ তৈরি করে। সেই সঙ্গে জলবায়ু পরিবর্তন ও বাস্তুতন্ত্রের অকার্যকারিতার ক্ষেত্রে এর ক্ষতিকর প্রভাব দেখতে পাওয়া যায়। বিশ্বব্যাংকের ২০২১ সালের তথ্য অনুযায়ী, প্রধানত অপ্রতুল বর্জ্য ব্যবস্থাপনার কারণে বাংলাদেশ প্লাস্টিক দূষণের শীর্ষ দেশগুলোর মধ্যে স্থান পেয়েছে। ঢাকায় বার্ষিক মাথাপিছু প্লাস্টিক ব্যবহারের পরিমাণ ২২ দশমিক ২৫ কেজি, যা গ্রামীণ এলাকার চেয়ে তিন গুণ বেশি। এটি শহর অঞ্চলের পরিবেশের জন্য অসামঞ্জস্যপূর্ণ চাপের ইঙ্গিত বহন করে। সাম্প্রতিক বছরগুলোতে প্লাস্টিক ব্যাগ নিষিদ্ধ করার মতো প্রশংসনীয় অগ্রগতি সত্ত্বেও এই উদ্যোগগুলোর কার্যকারিতা প্রায়ই বাস্তবায়নগত দুর্বলতার কারণে হ্রাস পেয়েছে। যখন বাংলাদেশ জলবায়ু পরিবর্তনের প্রভাব মোকাবিলা করছে, তখন এই মাইক্রোপ্লাস্টিকের উপস্থিতি এ সংকট আরও বাড়িয়ে দেয় এবং পরিবেশগত ক্ষতি ত্বরান্বিত করে। একটি সম্পূর্ণ প্লাস্টিক মুক্ত ভবিষ্যৎ হয়তো বাস্তবসম্মত বা কাঙ্ক্ষিত না–ও হতে পারে, তবে বাংলাদেশকে প্লাস্টিক ব্যবহারের পরিমাণ উল্লেখযোগ্যভাবে কমানোর এবং দূষণ দূর করার লক্ষ্যে কাজ করতে হবে। একটি ব্যাপক ও সমন্বিত পদ্ধতির মাধ্যমে জাতি একটি ভবিষ্যৎ কল্পনা করতে পারে, যেখানে ২০২৫ সালের মধ্যে প্লাস্টিক দূষণ হ্রাসের লক্ষ্য নিয়ে একটি টেকসই প্লাস্টিক ব্যবস্থাপনা জাতির পরিবেশগত কৌশলের ভিত্তি হবে।
বাংলাদেশে পরিবেশগত শব্দদূষণ একটি গুরুত্বপূর্ণ সমস্যা, যা জনগণের স্বাস্থ্য এবং সুস্থ থাকাকে গুরুতরভাবে প্রভাবিত করছে। সম্প্রতি ঢাকা মহানগরকে বিশ্বব্যাপী ৬১টি সবচেয়ে ঘনবসতিপূর্ণ নগরীর মধ্যে সবচেয়ে শব্দ দূষিত শহর হিসেবে চিহ্নিত করা হয়েছে। জাতিসংঘ পরিবেশ কর্মসূচির (ইউএনইপি) একটি প্রতিবেদন অনুসারে, ঢাকার গড় শব্দের মাত্রা ১১৯ ডেসিবেল পর্যন্ত পৌঁছেছে, যা সহনীয় মানের চেয়ে দ্বিগুণের বেশি। এই দীর্ঘস্থায়ী শব্দদূষণ শহরের বাসিন্দাদের ওপর গভীর প্রভাব ফেলে, যেখানে রাজধানীর ৬৫ শতাংশ ট্রাফিক পুলিশ দীর্ঘস্থায়ী উচ্চ শব্দমাত্রার কারণে শ্রবণ ও ঘুমের ব্যাঘাতজনিত সমস্যায় ভোগার কথা জানিয়েছে। দীর্ঘস্থায়ী শব্দের প্রভাবজনিত স্বাস্থ্যঝুঁকি সঠিকভাবে নথিভুক্ত হয়েছে; যেমন বিরক্তি, ঘুমের ব্যাঘাত এবং আরও গুরুতর পরিণতি যথা, হৃদ্‌রোগ এবং বিপাকীয় ব্যাধি। সেই সঙ্গে শিশুদের শব্দদূষণে দীর্ঘকালীন উপস্থিতি তাদের মধ্যে জ্ঞানসংক্রান্ত ও বুদ্ধিপ্রতিবন্ধকতা তৈরি করে। এসব গুরুত্বপূর্ণ সমস্যাগুলোর সমাধান করা জাতীয়ভাবে অগ্রাধিকার পাওয়া উচিত। ২০২৫ সালের মধ্যে শব্দদূষণবিহীন বাংলাদেশ গড়ার লক্ষ্যে শক্তিশালী নীতিমালা প্রণয়ন, জনসচেতনতা বৃদ্ধি এবং শব্দদূষণসংক্রান্ত আইনকানুনের ফলপ্রসূ প্রয়োগ আশু প্রয়োজন, যা অধিকতর সুস্থ ও নীরব পরিবেশ তৈরিতে সহায়তা করবে।
সিসাদূষণ একটি ব্যাপক বৈশ্বিক সমস্যা, যা লাখ লাখ মানুষের ওপর প্রভাব ফেলে এবং বাংলাদেশে এটি জনস্বাস্থ্য ও পরিবেশের জন্য একটি ক্রমবর্ধমান হুমকি তৈরি করছে। তিন চাকার বৈদ্যুতিক যানবাহনের (যেমন ইজিবাইক ও ই-রিকশা) দ্রুত প্রসার শহুরে গতিশীলতায় বিপ্লব ঘটিয়েছে, যেখানে প্রতিদিন তিন থেকে চার মিলিয়ন যানবাহন ১১২ মিলিয়নের বেশি যাত্রী পরিবহন করে, যা বিশ্বব্যাপী টেসলা বহরের চেয়ে বেশি। যা হোক, এই যানগুলোকে চালনার শক্তি দেওয়ার জন্য ব্যবহৃত সিসা-অ্যাসিড ব্যাটারির (এলএবি) ওপর নির্ভরতা গুরুতর পরিবেশগত ও স্বাস্থ্যগত চ্যালেঞ্জ তৈরি করছে। এর মূল কারণ টেকসই ব্যবস্থাপনার অভাব ও ব্যবহৃত সিসা-অ্যাসিড ব্যাটারির (ইউএলএবি) অনানুষ্ঠানিক পুনর্ব্যবহার। প্রতিটি যান চালনায় ব্যবহৃত হয় চার-পাঁচটি এলএবি, যা বাহনপ্রতি ১২৫ কেজি সিসা বহন করে। উদ্বেগজনকভাবে, এসব ব্যাটারির মাত্র ১০-২০ শতাংশ আনুষ্ঠানিক চ্যানেলের মাধ্যমে পুনর্ব্যবহৃত হয়। বাকি ৮০ শতাংশ পুনর্ব্যবহার করা হয় অনানুষ্ঠানিকভাবে, যা বছরে আনুমানিক ১৬৭,০০০ মেট্রিক টন সিসা বর্জ্য উৎপাদনের জন্য দায়ী। এই অনানুষ্ঠানিক পুনর্ব্যবহার খাত একটি নীরব কিন্তু বিধ্বংসী স্বাস্থ্যসংকট তৈরি করেছে।
‘দ্য ল্যানসেট’ জার্নালের সাম্প্রতিক গবেষণায় দেখা গেছে, বাংলাদেশের প্রতি তিনজন শিশুর মধ্যে দুজনের রক্তে উচ্চমাত্রায় সিসা রয়েছে, যা তাদের জ্ঞানীয় উন্নয়ন, মনোযোগ এবং শিক্ষার ফলাফলের ক্ষেত্রে ক্ষতিকর প্রভাব ফেলে। সিসা বিষক্রিয়া আইকিউ স্তর হ্রাস করে, আয়ের সম্ভাবনা এবং জীবনযাত্রার মান কমিয়ে দেয়। তদুপরি, সিসা সংস্পর্শের সঙ্গে সম্পর্কিত কার্ডিওভাসকুলার রোগ জনস্বাস্থ্যের জন্য একটি জরুরি উদ্বেগে পরিণত হয়েছে, বছরে আনুমানিক ৬০ হাজার মানুষের হৃদ্‌রোগে মৃত্যু হয়, যা সম্ভবত ১ লাখ ৩৮ হাজার ৫৪ জনে বৃদ্ধি পেতে পারে। বাংলাদেশ সিসাদূষণ মোকাবিলায় উল্লেখযোগ্য পদক্ষেপ নিয়েছে, যেমন পুনরুদ্ধার প্রকল্প, উৎস শনাক্তকরণ এবং সক্ষমতা বৃদ্ধির উদ্যোগ। বিশেষায়িত প্রশিক্ষণ কর্মসূচি, যেমন বেঞ্চমার্কিং অ্যাসেসমেন্ট টুল (বিএটি), পরিবেশগতভাবে সাউন্ড ম্যানেজমেন্ট (ইএসএম) এবং অ্যাপভিত্তিক প্রয়োগ কৌশলের মতো বিশেষায়িত প্রশিক্ষণ কর্মসূচি নিয়ন্ত্রক অনুশীলন শক্তিশালী করতে এবং সরকারি কর্মকর্তাদের জ্ঞান বৃদ্ধির সুযোগ প্রদান করবে। এই প্রচেষ্টা সিসাদূষণ হ্রাস, টেকসই পুনরুদ্ধার উদ্দীপিতকরণ এবং সমাজের মধ্যে স্থিতিস্থাপকতা গড়ে তোলার জন্য একটি আশাব্যঞ্জক পথ উপস্থাপন করবে।
বিভিন্ন চ্যালেঞ্জ সত্ত্বেও প্লাস্টিক, শব্দ এবং সিসাদূষণ মোকাবিলার জন্য পদক্ষেপ গ্রহণ বাংলাদেশকে অর্থনৈতিক প্রবৃদ্ধি, উদ্ভাবন এবং স্বাস্থ্যকর জীবনধারার দিকে নিয়ে যেতে পারে। টেকসই বিকল্পের মাধ্যমে প্লাস্টিক প্রতিস্থাপন, উন্নত স্বাস্থ্যের জন্য শব্দ হ্রাস এবং বৈদ্যুতিক যানবাহন খাতের রূপান্তর সম্মিলিতভাবে স্বাভাবিক অবস্থায় প্রত্যাবর্তনে ও অগ্রগতিসাধনে সহায়ক হতে পারে। ‘প্লাস্টিক শূন্যতা, শব্দ শূন্যতা এবং সিসা শূন্যতা’র কাঠামোটি গ্রহণের মাধ্যমে বাংলাদেশ তার পূর্ণ সম্ভাবনা উন্মোচন করতে পারে, স্বাস্থ্যঝুঁকি হ্রাস করতে পারে এবং টেকসই উন্নয়ন লক্ষ্য (এসডিজি) অর্জনে সামঞ্জস্য স্থাপন করতে পারে। একটি শক্তিশালী নীতিমালা কাঠামো এবং সামাজিক সম্পৃক্ততা টেকসই বাস্তুতন্ত্র তৈরি করতে পারে, যা পরিবেশ, অর্থনীতি ও জলবায়ুর অভিযোজনপ্রবণতার জন্য সুবিধাজনক হবে। এটি বাংলাদেশের মানুষকে অধিকতর স্বাস্থ্যকর এবং অধিকতর টেকসই ভবিষ্যতের দিকে নিয়ে যাবে।মাহফুজার রহমানপরিবেশকর্মী ও কান্ট্রি ডিরেক্টর, পিউর আর্থmahfuzar_r@yahoo.com",Opinion,Prothom Alo
চিঠিপত্রবাউবি মিডিয়া বিভাগ কি স্থবির হয়েই থাকবে?,https://www.prothomalo.com/opinion/letter/vez31xk6bz,০৬ ডিসেম্বর ২০২৪,"বাংলাদেশ উন্মুক্ত বিশ্ববিদ্যালয়ের মিডিয়া বিভাগে চলছে নাজুক অবস্থা। আগের মতো তেমন খুব একটা দৃশ্যমান কার্যক্রম নেই। কর্মকর্তা-কর্মচারীরা অধিকাংশ সময় অলস সময় পার করছে। যন্ত্রপাতি, কলকবজা বিকল হয়ে পড়ছে। আবার শিক্ষার্থীরাও মিডিয়া বিভাগের কার্যক্রম সম্পর্কে তেমন কিছুই জানে না।
অথচ প্রতিষ্ঠালগ্ন সময় থেকেই বাউবিতে একটা আধুনিক সমৃদ্ধিশালী মিডিয়া বিভাগ ছিল। বাউবির শিক্ষাবিষয়ক অনুষ্ঠানসমূহ বিটিভি, বাংলাদেশ বেতারে নিয়মিতভাবে সম্প্রচার করা হতো। দেশের নামকরা অনেক প্রযোজক, সাংবাদিকেরা তাদের প্রাথমিক অবস্থায় বাউবি মিডিয়া বিভাগ থেকে প্রশিক্ষণ নিতেন। গত ৪ বছর আগে বিগত প্রশাসনের ব্যর্থতায় বিটিভি, বাংলাদেশ বেতারে বাউবির অনুষ্ঠানসমূহ সম্প্রচার করা বন্ধ হয়ে যায়। বর্তমানে মিডিয়া বিভাগে ৬০ জনের বেশি কর্মকর্তা-কর্মচারী কর্মরত আছেন। প্রতি মাসে বিপুল টাকার বেতন চলে যায় মিডিয়া বিভাগের স্টাফদের জন্য। কিন্তু তাদের আশানুরূপ দৃশ্যমান খুব একটা কার্যক্রম চোখে পড়ছে না।
বাউবি মিডিয়া বিভাগ প্রধানত ২টা সেক্টরে কাজ করে। একটা হচ্ছে প্রিন্ট মিডিয়া আরেকটা হচ্ছে ইলেকট্রনিক মিডিয়া। বাউবি মিডিয়া বিভাগে ওয়েব টিভি, ওপেন টিভি, ওয়েব রেডিও, ইউটিউব চ্যানেল আর ফেসবুক পেজ রয়েছে। ফেসবুক পেজ বাদে বাকিগুলোর আশানুরূপ কোনো চিত্র লক্ষ্য করা যায় না। এ ছাড়া গাজীপুর মূল ক্যাম্পাসে ৩টি এবং ঢাকা আঞ্চলিক কেন্দ্র ক্যাম্পাসে ১টি সহ সর্বমোট ৪টি স্টুডিও রয়েছে। বাউবি মিডিয়া বিভাগের যে পরিমাণ অবকাঠামো রয়েছে, সক্ষমতা ও জনবল আছে; তা দিয়ে বেসরকারি স্যাটেলাইট টেলিভিশন চালানোও সম্ভব।
এখন প্রশ্ন হচ্ছে; বাউবি মিডিয়া বিভাগ কি স্থবির হয়েই থাকবে? এই মরীচিকা থেকে কি বের হয়ে আসতে পারবে না? আমরা শিক্ষার্থীরা আশা করি; জুলাই অভ্যুত্থানের মাধ্যমে আসা নতুন প্রশাসন বাউবির মিডিয়া বিভাগের পুনর্জাগরণ ঘটাবে।মো. লিটন হোসেনশিক্ষার্থী, আইন প্রোগ্রামবাংলাদেশ উন্মুক্ত বিশ্ববিদ্যালয়",Opinion,Prothom Alo
"স্বাধীন বাংলা ফুটবল দলের আরও এক কীর্তিমানের মৃত্যু, ৫ মাসে ৫ জন না ফেরার দেশে",https://www.prothomalo.com/sports/football/v40mdht5f9,৭ ঘণ্টা আগে,"এ যেন মৃত্যুর মিছিল চলছে।গত পাঁচ মাসে না ফেরার দেশে চলে গেছেন স্বাধীন বাংলা ফুটবল দলের পাঁচ সদস্য। গত ২৯ জুলাই চলে যানআমিনুল ইসলাম সুরুজ। ৮ আগস্ট যুক্তরাষ্ট্রে মারা যানসাইদুর রহমান প্যাটেল। ১৯ সেপ্টেম্বর তাঁদের পথ ধরেনবিমল কর। ১৮ নভেম্বর পৃথিবীকে বিদায় জানান অধিনায়কজাকারিয়া পিন্টু। গতকাল অনন্তলোকে পাড়ি জমিয়েছেন স্বাধীন বাংলা ফুটবল দলের আরেক ফুটবলার ফজলে সাদাইন খোকন। বয়স হয়েছিল ৭২ বছর।
রাজশাহীর বোয়ালিয়া থেকে উঠে আসা ফজলে সাদাইন অনেক বছর ধরেই ফুটবল অঙ্গনের সঙ্গে যোগাযোগবিচ্ছিন্ন ছিলেন। খেলা ছাড়ার পর অনেকেই আর ফুটবলের কোনো অনুষ্ঠানে আসেন না। দেশের ফুটবলও তাঁদের খোঁজ রাখে না। খবর হন মৃত্যুর ঘটনায়। যেমন এলেন ফজলে সাদাইন খোকন।১৯৬৮ সালে আজাদ স্পোর্টিং দিয়ে ঢাকার ফুটবলে তাঁর শুরু। ১৯৭০ সালে ওয়ারান্ডার্সে নাম লেখান। এরপর ’৭৪ সালে ওয়াপদা হয়ে ১৯৭৬ সালে যোগ দেন আবাহনীতে।ফজলে সাদাইনের মৃত্যুতে শোকাহত স্বাধীন বাংলা ফুটবল দলের সহ–অধিনায়ক প্রতাপ শঙ্কর হাজরা বলেন, ‘খোকন অসুস্থ ছিল অনেক দিন। তার মতো ভদ্র, নম্র মানুষ কমই দেখেছি। ওয়ান্ডারার্সে খেলত। মিডফিল্ডার হিসেবে দারুণ। ১৯৭১ সালে সেই ঐতিহাসিক সময়ে মুম্বাইয়ে মাঠে দারুণ খেলেছিল খোকন। মহারাষ্ট্রের সঙ্গে ৩-১ গোলে জিতেছিলাম আমরা। নবাব মনসুর আলী খান পতৌদি খেলেছিলেন ওই ম্যাচটা।’
আরও পড়ুনফুটবল খেলে স্বাধীনতাযুদ্ধ২৪ মার্চ ২০২১
প্রতাপ শঙ্কর হাজরা যোগ করেন, ‘ঢাকায় কম আসত খোকন। ছয়-সাত মাসে হয়তো একবার। আর এলেও খুব একটা দেখা হতো না। আমার সঙ্গেই সর্বশেষ দেখা হয় ৬-৭ বছর আগে।’স্বাধীন বাংলা ফুটবল দলের অন্যতম ডিফেন্ডার শেখ আশরাফ আলীও ব্যথিত এককালের সতীর্থকে হারিয়ে। ৫৩ বছর পেছন ফিরে নানা স্মৃতিচারণার তিনি তুলে আনেন স্বাধীন বাংলা দলে ফজলে সাদাইনের অবদানের কথা। শেখ আশরাফ আলী বলেন, ‘ঢাকার সম্মিলিত সামরিক হাসপাতালে মারা গেছে খোকন। মরদেহ গতকালই রাজশাহীতে নিয়ে গেছে। তার মৃত্যুতে মনে হয় আপনজন হারিয়েছি।’শেখ আশরাফ আলীর কণ্ঠে এরপর হাহাহার, ‘গত কয়েক মাসে সুরুজ, প্যাটেল, বিমল কর, পিন্টু ভাইয়ের পর খোকনও চলে গেল। ৫ মাসে ৫ জন। আমরা কয়েকজন সুস্থ আছি। তবে অনেকেই অসুস্থ। কায়কোবাদের অবস্থা ভালো না, মানুষজন বোধ হয় চিনতে পারছে না। তছলিমের শারীরিক অবস্থাও ভালো না।’
আরও পড়ুনআকাশে গুলি ছুড়ে বিজয় উদ্‌যাপন করেছিলেন তাঁরা১৬ ডিসেম্বর ২০২৩",Game,Prothom Alo
৩ জনের কাছে ভালো কিছু চান অধিনায়ক মিরাজ,https://www.prothomalo.com/sports/cricket/6poslwcowb,৭ ঘণ্টা আগে,"চোটের কারণে নিয়মিত অধিনায়ক নাজমুল হোসেন নেই, নেই অভিজ্ঞ ব্যাটসম্যান মুশফিকুর রহিম আর তাওহিদ হৃদয়ও। আর মোস্তাফিজুর রহমান পারিবারিক কারণে ছুটিতে। একাদশের এতগুলো নিয়মিত মুখ ছাড়াই ওয়েস্ট ইন্ডিজের বিপক্ষে অনভিজ্ঞ দল নিয়ে ওয়ানডে সিরিজ খেলতে নামছে বাংলাদেশ দল।ওয়ানডে দলকে নেতৃত্ব যিনি দিচ্ছেন, সেই মেহেদী হাসান মিরাজ এর আগে নেতৃত্ব দিয়েছেন মাত্র একটি ওয়ানডেতে; যদিও বয়সভিত্তিক ক্রিকেটে অধিনায়কত্বের অভিজ্ঞতা আছে তাঁর। ওয়ানডের আপৎকালীন অধিনায়ক মিরাজ আজ শুরু ওয়ানডে সিরিজটিকে তরুণদের জন্য পারফর্ম করার বড় সুযোগ হিসেবে দেখছেন।
নিয়মিত মুখদের অনুপস্থিতিতে সুযোগ পাচ্ছেন আফিফ হোসেন, পারভেজ হোসেনরা। মিরাজ চান, সুযোগ পাওয়া খেলোয়াড়েরা সেটা কাজে লাগাক, সিরিজটাকে স্মরণীয় করে রাখুক, ‘আমাদের দলের জন্য চ্যালেঞ্জিং। অনেক খেলোয়াড় নেই, অনেকেই চোটে আছে। আশা করব, যারা সুযোগ পাবে, তারা যেন স্মরণীয় করে রাখতে পারে। তরুণদের পারফর্ম করার সুযোগ আছে। এমন মঞ্চে এসে ওদের নিজেদের মেলে ধরা অনেক গুরুত্বপূর্ণ।’
ভালো খবর হচ্ছে, ওপেনার সৌম্য সরকার ছন্দে আছেন। এই ওয়েস্ট ইন্ডিজেরই গায়ানায় হওয়া গ্লোবাল সুপার লিগে ৫ ইনিংসে ১৮৮ রান করেছেন সৌম্য, যা টুর্নামেন্ট–সর্বোচ্চ। ফাইনালে খেলেছেন ৮৬ রানের ইনিংস। ম্যাচসেরা ও সিরিজসেরা—দুটো ট্রফিই পেয়েছেন। সংস্করণ ভিন্ন হলেও খেলার মধ্যে থাকায় জাতীয় দলকেও একই সৌম্যকে চাওয়া মিরাজের।
আরও পড়ুনসিরাজ–হেড পাল্টাপাল্টি: আসলে কী ঘটেছিল১০ ঘণ্টা আগে
তবে একই টুর্নামেন্টে খেলেও আফিফ জ্বলে উঠতে পারেননি। টুর্নামেন্টের প্রথম ম্যাচে ১০ রান করার করার আর ব্যাটিংয়ের সুযোগই পাননি। আর বাঁহাতি এ ব্যাটিং অলরাউন্ডার জাতীয় দলেও ফিরেছেন অনেক দিন পর, সর্বশেষ খেলেছিলেন ২০২৩ সালের ডিসেম্বরে নিউজিল্যান্ডের ডানেডিনে। গ্লোবাল সুপার লিগে রংপুর রাইডার্সের হয়ে খেলা ওয়ানডে দলের আরেকজন রিশাদ হোসেন।২৩ বছর বয়সী এই লেগ স্পিনার অবশ্য সফলই। ৫ ম্যাচে নিয়েছেন ৬ উইকেট। রিশাদ, আফিফ, সৌম্য—এই ৩ জনের কাছ থেকেই বড় অবদান চায় বাংলাদেশ, এমনটাই বলেছেন অধিনায়ক, ‘ওরা ৩ জন খেলার মধ্যেই আছে। প্র্যাকটিসের চেয়ে খেলাটা অনেক গুরুত্বপূর্ণ। কন্ডিশনও একই রকম। আশা করি, ওদের অবদান অনেক গুরুত্বপূর্ণ হবে। সৌম্যর ভালো খেলা আমাদের দলের জন্য সুবিধা। দলে এখন অনেক প্রতিযোগিতা। যারা এখন চোটে আছে, বাইরে আছে, এই জায়গায় এসে যদি ওরা ভালো খেলতে পারে, তাহলে আমাদের জন্যও ভালো হবে, (ওদের) ক্যারিয়ারের জন্যও ভালো হবে।’
আফগানিস্তানের বিপক্ষে সিরিজের ৩ ম্যাচেই মিরাজ ৪ নম্বরে ব্যাটিং করেছেন। খুব ভালো করেছেন তা নয়, তবে খুব খারাপও করেননি। করেছেন ২২, ২৮ ও ৬৬ রান। এবার ওয়েস্ট ইন্ডিজের বিপক্ষেও ওপরের দিকেই ব্যাট করবেন মিরাজ, ‘আফগানিস্তান সিরিজে আমি ৪ নম্বরে ব্যাটিং করেছি, এই সিরিজেও ওপরেই ব্যাটিং করতে হবে।’
আফগানিস্তান সিরিজে চোটে ভোগা মাহমুদউল্লাহ রিয়াদ পুরোপুরি ফিট বলে জানিয়েছেন অধিনায়ক, ‘রিয়াদ ভাইয়ের অবস্থা এখন ভালো। আফগানিস্তান সিরিজের সময় ব্যথা ছিল। আশা করি, রিয়াদ ভাই শতভাগ দিতে পারবেন দলের জন্য। রিয়াদ ভাই অনেক অভিজ্ঞ, ওনার অভিজ্ঞতা আমাদের দলের মধ্যে শেয়ার করবে।’তিন ওয়ানডে সিরিজের প্রথম ম্যাচ শুরু হবে আজ বাংলাদেশ সময় সন্ধ্যা সাড়ে সাতটায়।
আরও পড়ুনঅনভিজ্ঞ দল নিয়ে ‘কঠিন চ্যালেঞ্জের’ সামনে বাংলাদেশ১১ ঘণ্টা আগে",Game,Prothom Alo
ইস্পাহানি-প্রথম আলো আন্তবিশ্ববিদ্যালয় ফুটবলফাইনালে নতুন দুই দল ড্যাফোডিল ও এআইইউবি,https://www.prothomalo.com/sports/football/xsui2wwne8,৭ ঘণ্টা আগে,"গতবারের চ্যাম্পিয়নগণ বিশ্ববিদ্যালয় বিদায় নিয়েছেকোয়ার্টার ফাইনাল থেকে। সেমিফাইনাল থেকে বাদ পড়েছে রানার্সআপ ফারইস্ট ইন্টারন্যাশনাল ইউনিভার্সিটিও।ইস্পাহানি-প্রথম আলো দ্বিতীয় আন্তবিশ্ববিদ্যালয় ফুটবলের ফাইনালে উঠছে নতুন দুটি দল—ড্যাফোডিল ইন্টারন্যাশনাল ইউনিভার্সিটি ও আমেরিকান ইন্টারন্যাশনাল ইউনিভার্সিটি (এআইইউবি)। আগামীকাল সোমবার বেলা আড়াইটায় সাভারের বিরুলিয়ায় ড্যাফোডিল ইন্টারন্যাশনাল ইউনিভার্সিটির মাঠে ফাইনাল।
ড্যাফোডিলের মাঠেই আজ দুটি সেমিফাইনাল হয়েছে। প্রথমটিতে রাজশাহী বিশ্ববিদ্যালয়ের বিপক্ষে এআইইউবির জয় ১-০ গোলে। পরের ম্যাচে স্বাগতিক ড্যাফোডিল ৩-০ গোলে হারিয়েছে ফারইস্টকে।
দুই ফেবারিট ড্যাফোডিল-ফারইস্ট ম্যাচটা দারুণ জমে উঠেছিল। স্বাগতিক হওয়ায় ড্যাফোডিলের দিকে সমর্থন ছিল একতরফা। মাঠের চারপাশ ভরে গিয়েছিল স্বাগতিকদের সমর্থকে। আশপাশের ভবনের ছাদ, বারান্দায় তিল পরিমাণ জায়গাও ছিল না। সমর্থকদের প্রত্যাশার প্রতি ষোলো আনা সম্মান দেখিয়ে ড্যাফোডিল খেলেছে চলতি টুর্নামেন্টে নিজেদের সেরা ফুটবল।ড্যাফোডিলের হয়ে খেলেছেন বাংলাদেশ জাতীয় দলের ডিফেন্ডার রহমত মিয়া ও ঈসা ফয়সাল। জাতীয় দলের ফরোয়ার্ড ফয়সাল আহমেদ ফাহিম ও গত বছর জাতীয় দলে ডাক পাওয়া ফরোয়ার্ড চন্দন রায় বেঞ্চে ছিলেন। ফাহিম খেলার অনুমতি পাননি তাঁর ক্লাব বসুন্ধরা কিংস থেকে। চন্দনের হালকা চোট ছিল। তাঁরা না থাকলেও ড্যাফোডিল এই ম্যাচে দাঁত ফোটাতে দেয়নি ফারইস্টের মতো বিশ্ববিদ্যালয় ফুটবলের পরাশক্তিকে।প্রথমার্ধেই ব্যবধান ২-০ করে চাপটা অনেক কমিয়ে ফেলে ড্যাফোডিল। এর পেছনে বড় অবদান রেখেছেন ঈসা ফয়সাল। লেফটব্যাক ঈসা শুরু থেক ওভারল্যাপ করে আক্রমণে বল জোগান দিয়েছেন একের পর এক। ফারইস্টের রক্ষণ বিভ্রান্ত হয়েছে তাতেই।
১০ মিনিটে পাওয়া প্রথম গোলে অবদান রেখেছেন রহমত মিয়া। বক্সে বল ফেলেন রহমত, আলতো টোকায় বাকি কাজ সারেন ডিফেন্ডার রাজীব হোসেন। ৩২ মিনিটে কর্নার থেকে ফরোয়ার্ড মাহবুবুর রহমান জুয়েলের দুরন্ত হেডে ব্যবধান বেড়েছে। এরপর যোগ করা সময়ে মাহবুবুর রহমানের আরেকটি হেডে ৩-০। ফারইস্টের পোস্টের নিচে ছিলেন পাপ্পু হোসেন। জাতীয় দলে ডাক পাওয়া এই গোলকিপারও রক্ষা করতে পারেননি ফারইস্টকে।
জাতীয় দলের মিডফিল্ডার মোহাম্মদ হৃদয়, ডিফেন্ডার ইয়াছিন আরাফাত ছিলেন ফারইস্টের একাদশে। আক্রমণে স্বাধীন হোসেনসহ বেশ কয়েকজন প্রিমিয়ার লিগের ফুটবলার নিয়েও ড্যাফোডিলের সঙ্গে পেরে ওঠেনি ফারইস্ট। দিনটা ছিল ড্যাফোডিলের, নির্দিষ্ট করে বললে মাহবুবুর রহমান জুয়েলের। দুই গোল করে হয়েছেন ম্যাচসেরা। টুর্নামেন্টে ড্যাফোডিলের ৫ ম্যাচে যেটি তাঁর তৃতীয় ম্যাচসেরার পুরস্কার।প্রথম সেমিফাইনালে এআইইউবি জিতেছে যোগ্যতর দল হিসেবেই। গতবারের চ্যাম্পিয়ন গণ বিশ্ববিদ্যালয়কে কোয়ার্টার ফাইনালে ২-০ গোলে হারিয়ে সেমিফাইনালে আসা রাজশাহী বিশ্ববিদ্যালয় প্রতি–আক্রমণনির্ভর ফুটবল খেলছে। কিন্তু গোল পায়নি। ২০ মিনিটে পেনাল্টি থেকে এআইইউবির একমাত্র গোলটি করেন ঢাকা মোহামেডানের ফরোয়ার্ড মইনুল ইসলাম।
বিরতির পর ব্যবধান বাড়ানোর সুযোগ পেলেও কাজে লাগাতে পারেনি এআইইউবি। মইনের শট লাগে ক্রসবারে। মইন ছাড়াও এআইইউবির জার্সিতে খেলেছেন প্রিমিয়ার লিগের আরিফুল হক, আজিজুল হক, নাবিল খন্দকার, আক্কাস আলীসহ আরও পাঁচ ফুটবলার। তবে সবাইকে ছাপিয়ে ম্যাচসেরা হয়েছেন এআইইউবির অধিনায়ক ফয়েজ আহমেদ।
দুটি সেমিফাইনাল শেষে পুরস্কার বিরতণী অনুষ্ঠানে ছিলেন টুর্নামেন্টের টেকনিক্যাল কমিটির প্রধান, জাতীয় ফুটবল দলের সাবেক অধিনায়ক ইমতিয়াজ সুলতান জনি ও অন্য অতিথিরা।
আরও পড়ুনকৃষি বিশ্ববিদ্যালয়ের জার্সিতে চোখ কাড়লেন নেপালের তরুণ২৭ নভেম্বর ২০২৪
প্রথম ম্যাচে ছিলেন ইস্পাহানি গ্রুপের মানবসম্পদ বিভাগের মহাব্যবস্থাপক ফারহানা আফরীন। দ্বিতীয় ম্যাচে ছিলেন ইস্পাহানি টি লিমিটেডের মহাব্যবস্থাপক ওমর হান্নান, ড্যাফোডিল ইন্টারন্যাশনাল ইউনিভার্সিটির এক্সটার্নাল অ্যাফেয়ার্স ডিরেক্টর প্রফেসর সৈয়দ মিজানুর রহমান ও ২০০৩ সালে বাংলাদেশের সাফজয়ী ফুটবলার রোকনুজ্জামান কাঞ্চন।",Game,Prothom Alo
বাংলাদেশ জাতীয় ফুটবল দ‌লের ফেসবুক পেজ হ্যাকারদের দখলে,https://www.prothomalo.com/sports/football/rvl309710j,৮ ঘণ্টা আগে,"বাংলা‌দেশ জাতীয় ফুটবল দ‌লের ফেসবুক পেজ হ্যাকড হ‌য়ে‌ছে। বাংলাদেশ ফুটবল ফেডারেশনের (বাফুফে) মি‌ডিয়া বিভাগ গত ফেব্রুয়া‌রি‌তে এই পেজ‌টি চালু করে।গত ১০ মাস ধ‌রে জাতীয় ফুটবল দ‌লের এই ফেসবুক পেজ থে‌কে দে‌শের পুরুষ ও নারী জাতীয় দ‌লের সব ধর‌নের আপ‌ডেট দেওয়া হ‌তো। পেজ‌টি এখ‌নো ভে‌রিফা‌য়েড না হ‌লেও অনুসারীর সংখ্যা দাঁ‌ড়ি‌য়ে‌ছিল ৭৮ হাজার।
গতকাল শ‌নিবার রা‌তে বাফু‌ফের মি‌ডিয়া বিভাগ বুঝ‌তে পা‌রে পেজ‌টি হ্যাকড হ‌য়ে‌ছে। তখন থে‌কেই এটি উদ্ধারের কাজ চল‌ছে। বাফু‌ফের মি‌ডিয়া ব্যবস্থাপক সাদমান সা‌কিব বলেছেন, ‘জাতীয় দ‌লের অফি‌শিয়াল পেজ‌টি হ্যাকড হওয়ার ব্যাপারটি বুঝ‌তে পারার পর থে‌কে এটি ফি‌রে পাওয়ার কাজ চল‌ছে। ফেসবুক কর্তৃপ‌ক্ষের স‌ঙ্গে যোগা‌যোগ ক‌রে‌ছি।’
দ্রুততম সম‌য়ের ম‌ধ্যে পেজ‌টি উদ্ধা‌র করা হ‌বে ব‌লেও ফেডা‌রেশ‌নের পক্ষ থে‌কে তি‌নি জা‌নি‌য়ে‌ছেন। সাম‌য়িক অসু‌বিধার জন্য বাফু‌ফে দুঃখও প্রকাশ ক‌রে‌ছে।ক‌য়েক বছর আগে বাফু‌ফের অফিশিয়াল ফেসবুক পেজও হ্যাকড হ‌য়ে‌ছিল। প‌রে সে‌টি উদ্ধার করা হয়।",Game,Prothom Alo
অনূর্ধ্ব ১৯ ফাইনালভারতকে ১৯৯ রানের লক্ষ্য দিল বাংলাদেশ,https://www.prothomalo.com/sports/cricket/jrvlic28jt,৯ ঘণ্টা আগে,"টুর্নামেন্টে এর আগেও খুব বেশি বড় সংগ্রহ দাঁড় করাতে পারেনি বাংলাদেশ অনূর্ধ্ব ১৯ দল। সর্বোচ্চ ছিল ২২৮ রান। দুবাইয়ে ভারতের বিপক্ষে অনূর্ধ্ব-১৯ এশিয়া কাপের ফাইনালে সেই সংগ্রহ পর্যন্তও যেতে পারেনি আজিজুল হাকিমের দল। গুটিয়ে গেছে ১৯৮ রানে। অর্থাৎ, শিরোপা ধরে রাখতে হলে এখন মূল কাজটা বোলারদেরই করতে হবে।বাংলাদেশের সংগ্রহটা আরও কমও হতে পারত। স্কোর ২০০ রানের কাছাকাছি হয়েছে মূলত নবম উইকেটে ফরিদ হাসান ও আল ফাহাদের ৩১ রানের জুটির কল্যাণে। ১৬৭ রানেই ৮ উইকেট হারানো বাংলাদেশের শুরুটা অবশ্য আশা জাগানিয়া ছিল। প্রথম ওভারে যুধাজিৎ গুহর বলে ছক্কা মেরে বাংলাদেশের রানের খাতা খোলেন জাওয়াদ আবরার। অন্য প্রান্তে কালাম সিদ্দিকী অবশ্য রান বের করতে পারছিলেন না।
যুধাজিতের বলে আউট হন ১৬ বলে ১ রান করে। জাওয়াদও আউট হন পাওয়ার প্লে শেষ হতেই, ২০ রান করে। রানের মধ্যে থাকা আজিজুল হাকিমও আজ ইনিংস বড় করতে পারেননি, আউট হন ১৬ রানে। আজিজুলের উইকেট বড় ধাক্কা হয়ে আসে বাংলাদেশের ব্যাটিং বিভাগে। কারণ, এই টুর্নামেন্টে এক সেঞ্চুরি ও এক ফিফটিতে ব্যাট হাতে বাংলাদেশকে অনেকটা একাই টানছিলেন আজিজুল।
মিডল অর্ডার ব্যাটসম্যান মোহাম্মদ শিহাব আজও বড় ইনিংসের সম্ভাবনা জাগিয়েছিলেন। সেমিফাইনাল ২৬ রান করা শিহাব আজ ফিরেছেন ৪০ রান করে। শিহাব যখন আউট হন, বাংলাদেশের রান ৪ উইকেটে ১২৮।সেখান থেকে ৩৯ রান যোগ করতে বাংলাদেশ হারায় আরও ৪ উইকেট। এই সময়ে ৪৭ রান করা রিজান হোসেনকেও হারায় বাংলাদেশ। এরপর ফরিদ-ফাহাদ জুটিতে ২০০ রানের গণ্ডি পারের সম্ভাবনা জাগায় বাংলাদেশ। তবে শেষ পর্যন্ত সেটা আর হয়নি। ৪৯.১ ওভারে বাংলাদেশ ১৯৮ রানেই থেমে যায়। ভারতের হয়ে ২টি করে উইকেট নিয়েছেন দুই পেসার যুধাজিৎ, চেতন ও বাঁহাতি স্পিনার হার্দিক।
আরও পড়ুনবাংলাদেশ জাতীয় ফুটবল দ‌লের ফেসবুক পেজ হ্যাকারদের দখলে৮ ঘণ্টা আগে
এখন দেখা যাক বাংলাদেশের বোলাররা কেমন করেন। এখন পর্যন্ত টুর্নামেন্টে সর্বোচ্চ উইকেট সংগ্রাহক বাংলাদেশ দলের দুই পেসার আল ফাহাদ ও ইকবাল হোসেন। দুজন নিয়েছেন ১০টি করে উইকেট। ফাইনালেও নিশ্চয়ই তাঁদের জ্বলে ওঠার অপেক্ষায় থাকবেন আজিজুলরা।
আরও পড়ুনভারতকে হারাতে কখনো এত কম বল লাগেনি অস্ট্রেলিয়ার১০ ঘণ্টা আগে",Game,Prothom Alo
সিরাজ–হেড পাল্টাপাল্টি: আসলে কী ঘটেছিল,https://www.prothomalo.com/sports/cricket/0csdu5y8wh,১০ ঘণ্টা আগে,"জন্মশহর অ্যাডিলেডে সেঞ্চুরি করাকে অভ্যাস বানিয়ে ফেলেছেন ট্রাভিস হেড। অ্যাডিলেড ওভালে হেড পেয়েছেন টানা তৃতীয় টেস্ট সেঞ্চুরি। এই মাঠে পাকিস্তানের বিপক্ষে ওয়ানডে সেঞ্চুরিও আছে তাঁর।কিন্তু গুরুত্বের বিচারে তিনি হয়তো গতকাল ভারতের বিপক্ষে ১৪০ রানের ইনিংসটিকেই এগিয়ে রাখবেন। ১৭ চার ও ৪ ছক্কায় তাঁর চোখধাঁধানো ব্যাটিংয়ের সুবাদেই অ্যাডিলেডে গোলাপি বলে দিবা–রাত্রির টেস্টেবড় জয়েবোর্ডার–গাভাস্কার ট্রফিতে সমতা এনেছে অস্ট্রেলিয়া।
তবে হেডের ১৪০ রানের ইনিংসের চেয়েও বেশি আলোচনায় মোহাম্মদ সিরাজের বলে তাঁর আউট হয়ে চলে যাওয়ার উত্তপ্ত মুহূর্ত। যা নিয়ে দুজন দুরকম কথা বলছেন। হেড জানিয়েছেন, আউট হওয়ার পর তিনি সিরাজকে বলেছেন, তাঁর বলটা ভালো হয়েছে। সিরাজই পরিস্থিতি ভিন্ন দিকে নিয়েছেন। কিন্তু সিরাজের দাবি, হেড মিথ্যাচার করছেন।
কাল সিরাজের দুর্দান্ত এক ইয়র্কারে বোল্ড হন হেড। এর আগের বলেই ডিপ স্কয়ার লেগের ওপর দিয়ে সিরাজকে ছক্কা মারেন হেড। ভারতীয় পেসার স্বাভাবিকভাবেই তেতে ছিলেন। পরের বলেই অস্ট্রেলিয়ান ব্যাটসম্যানের স্টাম্প ওড়ানোকে তাই প্রতিশোধ হিসেবেই নিয়েছেন তিনি।হেডকে আউট করেই আক্রমণাত্মক মেজাজ নিয়ে তাঁকে মাঠে ছাড়তে বলেন সিরাজ। টিভি ক্যামেরায় দেখা গেছে, চলে যাওয়ার সময় হেড সিরাজকে কিছু একটা বলেন। সিরাজও চোখ দুটি বড় করে রেগে লাল হয়ে যান। যা দেখে যে কারও মনে হওয়ার কথা, দুজনের মধ্যে উত্তপ্ত বাক্যবিনিময় হয়েছে।
ড্রেসিংরুমে ফেরার আগে হেড আসলে কী বলেছিলেন, তা স্টাম্প মাইকে শোনা যায়নি। এ কারণে গতকাল দ্বিতীয় দিনের খেলা শেষে সংবাদ সম্মেলনে এক সাংবাদিক এ ব্যাপারে হেডের কাছে জানতে চান। উত্তরে অস্ট্রেলিয়ার ৩০ বছর বয়সী ব্যাটসম্যান বলেন, ‘আমি তাকে মজা করে বলেছিলাম, ভালো বল করেছ। কিন্তু সে অন্য কিছু মনে করেছে। সে যখন আমাকে ড্রেসিংরুমের দিকে চলে যাওয়ার ইঙ্গিত করেছে, তখন আমি কিছু কথা শুনিয়েছি। তবে পুরো বিষয় যেভাবে প্রকাশ হলো, তাতে আমি কিছুটা হতাশ।’
গত বছর থেকে ভারতীয় বোলারদের জন্য রীতিমতো ত্রাস হয়ে উঠেছেন ট্রাভিস হেড। ভারতের বিপক্ষে বিশ্ব টেস্ট চ্যাম্পিয়নশিপ ফাইনালের পর সেঞ্চুরি করেছেন ওয়ানডে বিশ্বকাপের ফাইনালেও। গতকাল করেছেন আরেকটি।কিন্তু আউট হয়ে ফিরে যাওয়ার সময় সিরাজ তাঁকে ড্রেসিংরুমে ফেরার ইঙ্গিত দেওয়ায় ভারতকে প্রচ্ছন্ন হুমকি দিয়েছেন হেড, ‘যা হওয়ার হয়ে গেছে। কিন্তু ওরা যদি এভাবেই প্রতিক্রিয়া দেখাতে চায় এবং এভাবেই নিজেদের উপস্থাপন করে, তাহলে আমাদের পক্ষ থেকেও এমন করা হবে।’
আরও পড়ুনঘণ্টায় ১৮১.৬ কিলোমিটারে বোলিং, ‘ডিএসপি সিরাজকে স্পিডমিটারও ভয় পেয়েছে’০৭ ডিসেম্বর ২০২৪
তবে হেডের দাবির সঙ্গে পুরোপুরি দ্বিমত পোষণ করেছেন সিরাজ। ভারতের এই পেসারের দাবি, সংবাদ সম্মেলনে অস্ট্রেলিয়ান ব্যাটসম্যান মিথ্যাচার করেছেন। আজ সকালে অ্যাডিলেড টেস্টের তৃতীয় দিনের খেলা শুরুর আগে ভারতের সাবেক স্পিনার ও এই সিরিজে স্টার স্পোর্টসের ধারাভাষ্যকারের দায়িত্বে থাকা হরভজন সিংয়ের সঙ্গে কথা হয় সিরাজের।
স্টার স্পোর্টসকে ৩০ বছর বয়সী বোলার বলেন, ‘আমি ভালো বল করেছি, সংবাদ সম্মেলনে বলা তার (হেডের) এই কথা পুরোপুরি মিথ্যা। টিভিতে দেখলেই বুঝবেন, সে আসলে কী বলেছিল। আমি শুধু উদ্‌যাপন করেছিলাম। কিন্তু সে আমাকে প্রথমে গালিগালাজ করে। আপনি গিয়ে টিভিতে আবার হাইলাইটস দেখতে পারেন।’সিরাজ আরও বলেন, ‘এটা একটা দারুণ লড়াই ছিল। তাকে বল করতে আমার ভালো লাগে। সে ১৪০ রান করেছে এবং দারুণ ব্যাটিং করেছে।’
হেডকে আউট করে কেন রেগে গিয়েছিলেন, সেটিও খোলাসা করেছেন সিরাজ, ‘যখন আপনি ভালো বলেও ছক্কা খাবেন, তখন বিরক্ত হওয়াটাই স্বাভাবিক। এটা আপনাকে উত্তেজিত করে তুলবে। তাই আমি তাকে আউট করেই উদ্‌যাপন করেছি। কিন্তু সে গালিগালাজ করেছে। আমরা কাউকে অসম্মান করি না। আমি প্রত্যেক ক্রিকেটারকে সম্মান করি। ক্রিকেট ভদ্রলোকের খেলা। কিন্তু সে আউট হওয়ার পর যে ধরনের আচরণ করল, তা অনাকাঙ্ক্ষিত ছিল।’আজ ভারতের শেষ ব্যাটসম্যান হিসেবে সিরাজ ব্যাটিংয়ে নামার পরপরই শর্ট লেগে ফিল্ডিং করতে যান হেড। এ সময় হেড সিরাজকে বলেন, ‘আমি কসম করে বলছি, আমি তোমাকে বলেছি ভালো বল করেছ।’ সিরাজ বলেন, ‘আমিও বলেছি তুমি ভালো ব্যাটিং করেছ।’এরপর হেড সিরাজকে মাথা ঠান্ডা রেখে ব্যাটিং করতে বলেন। কিছুক্ষণ পরেই স্কট বোল্যান্ডের বলে হেডকেই ক্যাচ দিয়ে আউট হন সিরাজ।",Game,Prothom Alo
ভারতকে হারাতে কখনো এত কম বল লাগেনি অস্ট্রেলিয়ার,https://www.prothomalo.com/sports/cricket/wx6l5nqecg,১০ ঘণ্টা আগে,"অ্যাডিলেড ওভালের গ্যালারিতে হাজির ছিলেন ৩৩ হাজার ১৮৪ দর্শক। টিকিট সারা দিনের জন্য হলেও তারা খেলা দেখতে পেরেছেন মোটে ২ ঘণ্টা।তবে ৩৩ হাজার দর্শকের মধ্যে যারা অস্ট্রেলিয়ান, সময়টা তাদের ভালোই কেটেছে। ওই ঘণ্টা দু-একের মধ্যেই ভারতের দ্বিতীয় ইনিংস গুড়িয়ে দিয়ে ১০ উইকেটে ম্যাচ জিতে নিয়েছে প্যাট কামিন্সের দল। সেই সঙ্গে পাঁচ টেস্টের বোর্ডার-গাভাস্কার ট্রফিতে  নিয়ে এসেছে ১-১ সমতা।আজ তৃতীয় দিনের খেলায় ভারত তাদের দ্বিতীয় ইনিংসে শেষ ৫ উইকেটে মাত্র ৪৭ রান করে অলআউট হলে জয়ের জন্য মাত্র ১৯ রানের লক্ষ্য পায় অস্ট্রেলিয়া। দুই ওপেনার উসমান খাজা ও নাথান ম্যাকসুয়েনি সেটা তুলে নিয়েছেন ২০ বলে। তৃতীয় দিনে প্রথম সেশনে শেষ হওয়া ম্যাচটিতে সব মিলিয়ে খেলা হয়েছে মোটে ১০৩১ বলে। অস্ট্রেলিয়া-ভারতের দ্বিপক্ষীয় লড়াইয়ে যা সবচেয়ে কম বলের ম্যাচ।
অ্যাডিলেড ওভালে ভারতকে হার চোখরাঙানি দিয়েছে গতকাল দ্বিতীয় দিনেই। তবে ঋষভ পন্ত আর নীতিশ রেড্ডি অপরাজিত ছিলেন বলে লড়াইয়ের আশাও ছিল ভারতীয় দলে। ৫ উইকেটে ১২৮ রান নিয়ে দ্বিতীয় দিন শেষ করা পন্তরা অস্ট্রেলিয়ার প্রথম ইনিংসের চেয়ে পিছিয়ে ছিলেন ২৯ রানে। এই রান শোধ করে যতটা সম্ভব লিড নিলেই বোলারদের জন্য লড়াইয়ের ব্যবস্থা হয়ে যাবে—এমনটাই ছিল ভাবনা।
কিন্তু লড়াইয়ের জন্য পুঁজি জোগাড় পরে, অস্ট্রেলিয়ার প্রথম ইনিংসের রান শোধ করতেই রীতিমতো অলআউটের অবস্থা হয় ভারতের। দিনের পঞ্চম বলে কোনো রান যোগ না করেই মিচেল স্টার্কের বলে স্লিপে স্মিথের হাতে ক্যাচ পন্ত। কিছুক্ষণ পর প্যাট কামিন্স যখন রবিচন্দ্রন অশ্বিন ও হর্ষিত রানাকে তুলে নন, তখনো ৪ রানে পিছিয়ে ভারত।
ইনিংস হারের শঙ্কা জেগে ওঠা ওই অবস্থা থেকে ভারতকে উদ্ধার করেন নীতিশ রেড্ডি। স্কট বোলান্ডকে ৪ চার আর কামিন্সকে ৬ মেরে দলকে নিয়ে যান লিডের পথে। তবে কামিন্সকে ছক্কা মারার পরের বলেই ম্যাকসুয়েনিকে ক্যাচ দিয়ে ফেরেন নীতিশ। তাঁর ৪২-ই ভারতের ইনিংসের সর্বোচ্চ। কোনো ব্যাটসম্যানই ফিফটি করতে পারেননি—ভারত সর্বশেষ এমন ইনিংস দেখেছে ২০২১ টেস্ট চ্যাম্পিয়নশিপ ফাইনালে নিউজিল্যান্ডের বিপক্ষে।
নীতিশকে ফিরিয়ে টেস্ট ক্যারিয়ারে ১৪তম বারের মতো ইনিংসে পাঁচ উইকেট পূর্ণ করেন কামিন্স। অস্ট্রেলিয়ার হয়ে দ্বিতীয় ইনিংসে বল হাতে নেওয়া তিন বোলারের মধ্যে বোলান্ড নেন ৩ উইকেট, স্টার্ক ২টি।
দ্রুত ভারতের দ্বিতীয় ইনিংস গুটিয়ে দিয়ে অস্ট্রেলিয়াও রান তাড়ায় দেরি করেনি। সব মিলিয়ে পুরো ম্যাচে খেলা হয়েছে ১০৩১ বল। এত কম বলে অস্ট্রেলিয়া কখনো ভারতকে হারায়নি। দুই দলের লড়াইয়ে এর আগে সবচেয়ে কম বলের ম্যাচ ছিল ২০২৩ সালের ইন্দোর টেস্ট—১১৩৫ বল।পার্থে ২৯৫ রানে হেরে হেরে যাওয়া কামিন্সের দল এখন ১০ উইকেটের জয় নিয়ে পরের টেস্ট খেলতে নামবে ১৪ ডিসেম্বর ব্রিসবেনে।
ভারত:১৮০ ও ১৭৫ (রেড্ডি ৪২, গিল ২৮, পন্ত ২৮; কামিন্স ৫/৫৭, বোলান্ড ৩/৫১, স্টার্ক ২/৬০)।অস্ট্রেলিয়া:৩৩৭ ও ১৯ ( ম্যাকসুয়েনি ১০*, খাজা ৯*; বুমরা ০/২)।ফল:অস্ট্রেলিয়া ১০ উইকেটে জয়ী।ম্যান অব দ্য ম্যাচ:ট্রাভিস হেড।সিরিজ:পাঁচ টেস্টের সিরিজে অস্ট্রেলিয়া-ভারত ১-১ সমতা।
আরও পড়ুনরুটের ৩৬তম সেঞ্চুরির দিনে সিরিজ জয় ইংল্যান্ডের১৩ ঘণ্টা আগে",Game,Prothom Alo
"অ্যাডিলেড টেস্ট: ভারতকে উড়িয়ে দিল অস্ট্রেলিয়া, হারাল ১০ উইকেটে",https://www.prothomalo.com/sports/cricket/ga7gac1lue,১০ ঘণ্টা আগে,"অ্যাডিলেড টেস্ট জিততে অস্ট্রেলিয়ার লক্ষ্য ছিল ১৯ রান। তা ছুঁয়ে ফেলতে অস্ট্রেলিয়ার দুই ওপেনার খেলেছেন ২০ বল। ১০ উইকেটে জিতে সিরিজে সমতা ফেরাল প্যাট কামিন্সের দল।মাত্র ১০৩১ বলেই শেষ হয়েছে অ্যাডিলেড টেস্ট, যা ভারত অস্ট্রেলিয়ার মুখোমুখি লড়াইয়ে সর্বনিম্ন।
সংক্ষিপ্ত স্কোর:ভারত:১৮০ ও ১৭৫ (রেড্ডি ৪২, গিল ২৮, পন্ত ২৮; কামিন্স ৫/৫৭, বোলান্ড ৩/৫১, স্টার্ক ২/৬০)।অস্ট্রেলিয়া:৩৩৭ ও ১৯ ( ম্যাকসুয়েনি ১০*, খাজা ৯*; বুমরা ০/২)।ফল:অস্ট্রেলিয়া ১০ উইকেটে জয়ী।ম্যাচসেরা:ট্রাভিস হেড।
অ্যাডিলেডে অস্ট্রেলিয়া–ভারত দিবারাত্রির গোলাপি বলের ম্যাচ শুরুই হয়েছে উইকেট দিয়ে। মিচেল স্টার্কের করা প্রথম ওভারের প্রথম বলেই এলবিডব্লু আউট হয়েছেন যশস্বী জয়সোয়াল।পার্থ টেস্টের দ্বিতীয় ইনিংসে ১৬১ রান করা জয়সোয়াল স্টার্কের ঘণ্টায় ১৪০ কিলোমিটার গতির বলটি খেলতেই পারেননি। উদ্বোধনী সঙ্গী লোকেশ রাহুলের সঙ্গে কিছুক্ষণ কথা বলে রিভিউ নেওয়ার ইচ্ছাও বাদ দিয়েছেন।নতুন ব্যাটসম্যান শুবমান গিল। স্টার্কের একই ওভারের চতুর্থ ও পঞ্চম বলে মেরেছেন টানা দুই চার। তবে দেখেশুনে খেলার চেষ্টা করছেন রাহুল। স্টার্কের সঙ্গী হিসেবে অস্ট্রেলিয়ার হয়ে বোলিং করছেন প্যাট কামিন্স।ভারত প্রথম ইনিংস:৪ ওভার শেষে১ উইকেটে ১০রান। রাহুল ০, শুবমান ১০ রানে ব্যাট করছেন।
দিনের প্রথম বলে জয়সোয়ালকে হারালেও শুবমান গিলকে নিয়ে সকালের বেশির ভাগ সময় নিরাপদেই পার করেছেন লোকেশ রাহুল। তবে ডিনার বিরতি পর্যন্ত যেতে পারলেন না। স্টার্কের বলে ক্যাচ দিয়েছেন স্লিপে ম্যাকসুয়েনির হাতে।রাহুলের ৬৪ বলে ৩৭ রানের ইনিংসের সঙ্গে থেমেছে রাহুল–গিলের ৬৯ রানের জুটিও।  নতুন ব্যাটসম্যান বিরাট কোহলি।ভারত প্রথম ইনিংস:১৯ ওভার শেষে২ উইকেটে ৬৯রান। গিল ৩০, কোহলি ০ রানে ব্যাট করছেন।
দশ বলও টিকলেন না বিরাট কোহলি। ৮ বলে ৭ রান করে ক্যাচ দিয়েছেন স্লিপে স্টিভেন স্মিথের হাতে। শিকারী সেই স্টার্কই।জয়সোয়ালকে আউট করে দিন শুরু করা অস্ট্রেলিয়ার বাঁহাতি পেসার টানা দুই ওভারে ফেরালেন লোকেশ রাহুল ও কোহলিকে। ভারতের সাবেক অধিনায়কের আউটে অবশ্য তাঁর দায়ই বেশি। অফ স্টাম্পের বাইরে বেরিয়ে যেতে থাকা বল খেলবেন কি খেলবেন না ভাবতে ভাবতে ব্যাট সরিয়ে নিতে চেয়েছেন কোহলি। কিন্তু দেরি হয়ে যাওয়াল বল ব্যাটে লেগ দ্বিতীয় স্লিপে স্মিথের হাতে জমে। নতুন ব্যাটসম্যান ঋষভ পন্ত। ক্রিজে এসে দ্বিতীয় বলেই মেরেছেন চার।ভারত প্রথম ইনিংস:২১ ওভার শেষে৩ উইকেটে ৮১রান। গিল ৩১, পন্ত ৪ রানে ব্যাট করছেন।
হঠাৎই বড় ভাঙন ভারতের ব্যাটিং লাইনআপে। চার ওভারের মধ্যে ফিরলেন লোকেশ রাহুল, বিরাট কোহলি ও শুবমান গিল।স্টার্কের টানা দুই ওভারে রাহুল ও কোহলি ফেরার সময় একপ্রান্ত আগলে রেখেছিলেন গিল। তবে ডানহাতি এ ব্যাটসম্যান স্কট বোল্যান্ডের বলে এলবিডব্লুর ফাঁদে পড়েছেন (৫১ বলে ৩১ রান)।নতুন ব্যাটসম্যান হিসেবে মাঠে এসেছেন রোহিত শর্মা, যিনি প্রথম টেস্টের দলে ছিলেন না।ভারত প্রথম ইনিংস:২২ ওভার শেষে৪ উইকেটে ৮২ রান। পন্ত ৪, রোহিত ১ রানে ব্যাট করছেন।
অ্যাডিলেড টেস্টের প্রথম দিনের প্রথম সেশনটা অস্ট্রেলিয়ার। দুই ঘণ্টায় খেলা হয়েছে ২৩ ওভার। ভারত করেছে ৮২ রান, অস্ট্রেলিয়া তুলে নিয়েছে ৪ উইকেট। এর মধ্যে শেষ ২০ মিনিটের মধ্যেই ৩ উইকেট হারিয়েছে ভারত।ম্যাচের প্রথম বলেই জয়সোয়ালকে এলবিডব্লুতে ফিরিয়েছেন মিচেল স্টার্ক। এরপর লোকেশ রাহুল–শুবমান গিলের ৬৯ রানের জুটিও ভাঙেন এই বাঁহাতিই। টিকতে দেননি বিরাট কোহলিকেও। রাহুল, কোহলি দুজনই আউট হয়েছেন স্টার্কের বলে স্লিপে ক্যাচ দিয়ে। প্রায় দেড় বছর পর টেস্টে ফেরা স্কট বোলান্ড থিতু হয়ে যাওয়া গিলকে এলবিডব্লুর ফাঁদে ফেললে ১ উইকেটে ৬৯ থেকে ৪ উইকেটে ৮১ রানে পরিণত হয় ভারতের স্কোর।ডিনার বিরতি পর্যন্ত:ভারত প্রথম ইনিংস:২৩ ওভার শেষে৪ উইকেটে ৮২ রান। পন্ত ৪, রোহিত ১ রানে ব্যাট করছেন।
ইনিংসের ৩০তম ওভারে তিন অঙ্ক ছুঁতে পেরেছে ভারত। তবে এর মধ্যেই চলে গেছে ৫ উইকেট।দ্বিতীয় সেশনে ঋষভ পন্তকে নিয়ে ব্যাট করতে নেমেছিলেন রোহিত শর্মা। তৃতীয় ওভারেই বোলান্ডের বলে এলবিডব্লু হয়েছেন ভারত অধিনায়ক (২৩ বলে ৩ রান)। ৬৯ থেকে ৮৭—এই ১৮ রানের মধ্যেই ভারত হারিয়েছে চার উইকেট।ষষ্ঠ উইকেটে পন্তের সঙ্গে জুটি বেঁধেছেন নীতিশ রেড্ডি। এ দুজনের জুটিতেই এক শ ছুঁয়েছে ভারতের স্কোর।ভারত প্রথম ইনিংস:৩২ ওভার শেষে৫ উইকেটে ১০৭ রান। পন্ত ২০, নীতিশ ৬ রানে ব্যাট করছেন।
প্যাট কামিন্সের ডেলিভারিটি একদম ছোবল মেরে উঠেছে! ঋষভ পন্তের ব্যাটের উপরিভাগে লেগে বল গালিতে, ক্যাচ নিলেন মারনাস লাবুশেন। ৩৫ বলে ২১ রানে আউট পন্ত। ভারতের বিপদ আরও বাড়ল।ক্রিজে এখন অশ্বিন ও নীতিশ কুমার।ভারত প্রথম ইনিংসে ৩৫ ওভার শেষে ৬ উইকেটে ১১৮।
অশ্বিন কেন রিভিউ নিলেন সেটা একটা প্রশ্ন। সম্ভবত দ্রুত অলআউট না হওয়ার মরিয়া ভাবনা থেকেই রিভিউ নেওয়ার সিদ্ধান্ত। তবে পরিস্কার এলবিডব্লু!৩৯তম ওভারের দ্বিতীয় বলে স্টার্কের ফুল লেংথের ভেতরে ঢোকা ইনসুইঙ্গিং ইয়র্কার ডেলিভারিটি ব্যাটে খেলতে পারেননি অশ্বিন। বল তাঁর পায়ে লেগেছে এবং আবেদনের প্রেক্ষিতে মাঠের আম্পায়ার আউটও দেন। শেষ পর্যন্ত তাঁর সিদ্ধান্তই সঠিক প্রমাণ হলো।২২ বলে ২২ রানে ফিরলেন অশ্বিন।
অশ্বিন আউট হওয়ার দুই বল পরই আবারও আঘাত হানলেন স্টার্ক। আবারও ইনসুইংঙ্গিং ইয়র্কার এবং হর্ষিত রানা ড্রাইভ করতে গিয়ে বোল্ড! ভারতের প্রথম ইনিংসে ৫ উইকেট নিলেন স্টার্ক। টেস্টে এ নিয়ে ১৫বার, ভারতের বিপক্ষে প্রথম!দিবা–রাত্রির টেস্টে গোলাপি বলে উইকেট নেওয়ায় স্টার্কের ধারেকাছেও কেউ নেই। ৭১ উইকেট নেওয়া স্টার্ক দ্বিতীয় নাথান লায়নের চেয়ে ২৮ উইকেট ব্যবধানে এগিয়ে। দিবা–রাত্রির টেস্টে সবচেয়ে বেশিবার ৫ উইকেটও স্টার্কের, এ নিয়ে চতুর্থবার!৩৯ ওভার শেষে ভারত ৮ উইকেটে ১৪১।ক্রিজে নীতিশের নতুন সঙ্গী যশপ্রীত বুমরা।
শুরুটা করেছিলেন স্টার্ক, শেষও করলেন এই বাঁহাতি পেসারই।নীতিশ রেড্ডিকে ট্রাভিস হেডের ক্যাচ বানিয়ে ভারতের ইনিংস গুটিয়েছেন স্টার্ক। অ্যাডিলেডে ভারত প্রথম ইনিংসে অলআউট ১৮০ রানে।ভারতকে দুই শর আগে অলআউট করার পথে মূল ভূমিকাটা স্টার্কেরই। নিয়েছেন৪৮ রানে ৬ উইকেট। স্টার্কের ৯১ টেস্টের ক্যারিয়ারে এটিই সেরা বোলিং।এত দিন সেরা ছিল ২০১৬ সালে গল টেস্টে শ্রীলঙ্কার বিপক্ষে ৫০ রানে ৬ উইকেট।স্টার্কের বলে শেষ ব্যাটসম্যান হিসেবে আউট হওয়া নীতিশই ভারতের ইনিংসের সর্বোচ্চ রান সংগ্রাহক। ৩ ছক্কা ও ৩ চারে নিয়েছেন ৪২ রান। শেষ দুই উইকেটে ভারত যে ৩৯ রান যোগ করেছে, তাতে ৩২ রানই বাঁহাতি এ ব্যাটসম্যানের।বোলারদের নিয়ে নীতিশের শেষের লড়াই বলে দিচ্ছে কেমন করেছেন ভারতের স্বীকৃত ব্যাটসম্যানরা। দিনের প্রথম বলেই স্টার্কের বলে এলবিডব্লু হয়ে ফিরেছেন যশস্বী জয়সোয়াল। যদিও শুবমান গিলকে নিয়ে শুরুর ওই ধাক্কা সামলে নিয়েছিলেন লোকেশ রাহুল। দ্বিতীয় উইকেটে গড়েছিলেন পঞ্চাশের বেশি রানের জুটি।রাহুল–গিলের ৬৯ রানের জুটিটি ভাঙে স্টার্কের বলে রাহুলের ক্যাচে। এরপর শুধু একের পর উইকেটই হারিয়েছে ভারত। যার শেষটা দ্বিতীয় সেশনের দিকে। ভারতের অলআউটের সঙ্গে চা বিরতি দেওয়া হয়েছে।
ভারত প্রথম ইনিংস:৪৪.১ ওভারে ১৮০ (নীতিশ ৪২, রাহুল ৩৭, গিল ৩১, অশ্বিন ২২, পন্ত ২১; স্টার্ক ৬/৪৮, কামিন্স ২/৪১, বোলান্ড ২/৫৪)।
আজ তাঁর জন্মদিন। আর এমন দিনে ২০২৪ সালের প্রথম বোলার হিসেবে ৫০ উইকেটের মাইলফলক স্পর্শ করলেন যশপ্রীত বুমরা।দিনের শেষ সেশনে ব্যাট করতে নেমে প্রথম ১০ ওভার নিরাপদেই কাটিয়েছেন উসমান খাজা ও নাথান ম্যাকসুয়েনি। তবে নিজের উইকেটটা বেশিক্ষণ আগলে রাখতে পারলেন না খাজা। বুমরার করা ইনিংসের ১১তম ওভারের শেষ বলে প্রথম স্লিপে রোহিত শর্মাকে ক্যাচ দিয়েছেন অস্ট্রেলিয়ার বাঁহাতি ওপেনার (৩৫ বলে ১৩ রান)।অস্ট্রেলিয়া প্রথম ইনিংস: ১১ ওভারে ২৪/১।ম্যাকসুয়েনি ৬, লাবুশেন ০ রানে ব্যাট করছেন।ভারত প্রথম ইনিংস:১৮০।
দিবারাত্রির টেস্টে অ্যাডিলেডে এখনো কোনো ম্যাচ হারেনি অস্ট্রেলিয়া। জিতেছে এর আগে খেলা সাত ম্যাচের সবকটিতেই। এবারের বোর্ডার–গাভাস্কার ট্রফির দ্বিতীয় ম্যাচটা অ্যাডিলেডে শুরু হয়েছে আজ।ভারতের বিপক্ষে দিবারাত্রির এই টেস্টেও শুরুটা ভালো করেছে অস্ট্রেলিয়া। মিচেল স্টার্কের দুর্দান্ত বোলিংয়ে ভারতকে ১৮০ রানে গুটিয়ে দিয়ে ১ উইকেটে ৮৬ রান নিয়ে দিনের খেলা শেষ করেছে তারা। ৩৫ বলে ১৩ রান করে আউট হয়ে ফিরেছেন উসমান খাজা। তাঁর উইকেটটি নিয়েছেন যশপ্রীত বুমরা।প্রথম ইনিংসে ভারতের চেয়ে এখনো পিছিয়ে ৯৪ রানে। ৩৮ রান নিয়ে উইকেটে আছেন নাথান ম্যাকসোয়েনি। তাঁর সঙ্গী মারনাস লাবুশেনের রান ২০। ভারতকে প্রথম ইনিংসে ধসিয়ে দিতে টেস্টে ক্যারিয়ারসেরা বোলিং করেছেন স্টার্ক, ৪৮ রানে নিয়েছেন ৬ উইকেট।
দ্বিতীয় দিনের চতুর্থ ওভারেই উইকেট তুলে নিয়েছেন যশপ্রীত বুমরা। ডানহাতি ওপেনার নাথান ম্যাকসুয়েনিকে ফিরিয়েছেন ঋষভ পন্তের হাতে ক্যাচ বানিয়ে (১০৯ বলে ৩৯ রান)।এ নিয়ে বোর্ডার–গাভাস্কার ট্রফির প্রথম তিন ইনিংসেই বুমরার বলে আউট হলেন ম্যাকসুয়েনি। ২৫ বছর বয়সী এই ওপেনারের টেস্ট ক্যারিয়ারও ৩ ইনিংসেরই। অস্ট্রেলিয়া দ্বিতীয় উইকেট হারাল ৯১ রানে। নতুন ব্যাটসম্যান স্টিভেন স্মিথ।অস্ট্রেলিয়া প্রথম ইনিংস:৩৭ ওভার শেষে৯৬/২। লাবুশেন ২৬, স্মিথ ১ রানে ব্যাট করছেন।ভারত প্রথম ইনিংস:১৮০।
আগের ওভারের শেষ বলে লাবুশেনের চারে অস্ট্রেলিয়ার রান পৌঁছেছে তিন অঙ্কের ঘরে। অ্যাডিলেড ওভালের ভরা গ্যালারি করতালিতে উদ্‌যাপন করেছে সেটা। তবে আনন্দ বেশিক্ষণ স্থায়ী হলো না। বুমরা আবার হাতে নিতেই উইকেট হারাল অস্ট্রেলিয়া।বুমরার লেগ স্টাম্পের বল গ্লান্স করতে গিয়ে উইকেটের পেছনে পন্তের হাতে ক্যাচ দিয়েছেন স্টিভেন স্মিথ (১১ বলে ২ রান)। দ্বিতীয় দিনের সকালে প্রথম আট ওভারের মধ্যে দুই উইকেট হারাল অস্ট্রেলিয়া।অস্ট্রেলিয়া প্রথম ইনিংস:৪১ ওভার শেষে১০৮/৩। লাবুশেন ৩১, হেড ৫ রানে ব্যাট করছেন।ভারত প্রথম ইনিংস:১৮০।
উইকেটটা নীতিশ রেড্ডিই পেয়েছেন, তবে ভালো অবদান আছে যশস্বী জয়সোয়ালেরও।লাবুশেন অফ স্টাম্পের বাইরের বল খেলতে চেয়েছেন গালি অঞ্চল দিয়ে। খেলেছেনও, তবে সেটি নাগালে পেয়ে গেছেন জয়সোয়াল, ডান দিকে হাত বাড়িয়ে নিয়েছেন দারুণ এক ক্যাচ।সিরিজে প্রথম ফিফটি করা লাবুশেন থেমেছেন ৯ চারে ১২৬ বলে ৬৪ রান করে। নতুন ব্যাটসম্যান মিচেল মার্শ।অস্ট্রেলিয়া প্রথম ইনিংস:৫৪ওভার শেষে১৬৮/৪। হেড ৩২, মার্শ ০ রানে ব্যাট করছেন।ভারত প্রথম ইনিংস:১৮০।
ইনিংসের ৫৭তম ওভারের প্রথম বলে মোহাম্মদ সিরাজকে মিড অন দিয়ে চার মেরেছেন ট্রাভিস হেড। এই বাউন্ডারিতে ভারতের প্রথম ইনিংসে করা ১৮০ রান টপকে গেছে অস্ট্রেলিয়া, শুরু হয়েছে লিড নেওয়া।সিরিজে ১–০ ব্যবধানে পিছিয়ে থাকা অস্ট্রেলিয়া কতটা এগোতে পারবে সময়ই বলবে। তবে প্যাট কামিন্সের দলের হাতে এখনো ৬ উইকেট আছে।অস্ট্রেলিয়া প্রথম ইনিংস:৫৭ ওভার শেষে১৮৫/৪। লিড ৩ রানের।হেড ৪৯, মার্শ ০ রানে ব্যাট করছেন।ভারত প্রথম ইনিংস:১৮০।
দ্বিতীয় দিনের প্রথম সেশনে খেলা হয়েছে ২৬ ওভার। তাতে অস্ট্রেলিয়া করেছে ১০৫ রান, ভারত নিয়েছে ৩ উইকেট।মোটের ওপর ডিনার বিরতির সময় অস্ট্রেলিয়ার প্রথম ইনিংসের সংগ্রহ ৪ উইকেটে ১৯১। লিড ১১ রানের। ট্রাভিস হেড ৫৩ এবং মিচেল মার্শ ২ রানে ব্যাট করছেন। ভারতের পক্ষে আজকের দিনের প্রথম দুটিসহ ৩ উইকেট নিয়েছেন যশপ্রীত বুমরা, অন্য উইকেটটি নীতিশ রেড্ডির।
অস্ট্রেলিয়া প্রথম ইনিংস:৫৯ ওভার শেষে১৯১/৪। লিড ১১ রানের।হেড ৫৩, মার্শ ২ রানে ব্যাট করছেন।ভারত প্রথম ইনিংস:১৮০।
উইকেটের পেছনে বল গ্লাভসে নিয়ে খুব একটা উৎসাহ নিয়ে আবেদন করেননি ঋষভ পন্ত। বোলার অশ্বিন তো একদমই নন। কিন্তু ব্যাটসম্যান মিচেল মার্শ দিলেন হাঁটা। অগত্যা আম্পায়ারও আর কী করবেন? দিলেন আঙুল তুলে।অশ্বিনের বলে পন্তের ক্যাচ হয়ে মাঠ ছেড়ে গেলেন মার্শ (২৬ বলে ৯)। কিন্তু আসলে কি তিনি আউট হয়েছেন?রিপ্লেতে দেখা গেল বল যাওয়ার সময় প্যাড আর ব্যাটের সঙ্গে পরিষ্কার গ্যাপ। স্নিকোমিটারও নিশ্চিত করল, বল উইকেটের পেছনে যাওয়ার আগে মার্শের ব্যাটে লাগেনি। মানে আউট না হয়েও মার্শ আউট। নিজেই আউট হলে যা হয় আর কি!অস্ট্রেলিয়া প্রথম ইনিংস:৬৭ ওভার শেষে২২০/৫। লিড ৩০ রানের।হেড ৬৮, ক্যারি ৫ রানে ব্যাট করছেন।ভারত প্রথম ইনিংস:১৮০।
অশ্বিনের বল লেগ সাইডে ঠেলে একটা সিঙ্গেলই নিলেন তিনি। তাতেই গর্জে উঠল গোটা অ্যাডিলেড ওভাল।ওঠারই কথা। ওই সিঙ্গেলেই যে পূর্ণ হল ঘরের ছেলের ১০০। অ্যাডিলেড ওভালে ভারতের বিপক্ষে সেঞ্চুরি করলেন অ্যাডিলেডেরই ছেলে ট্রাভিস হেড। এটি তাঁর ক্যারিয়ারের অষ্টম সেঞ্চুরি।তিন অঙ্ক ছুঁয়ে বাচ্চা কোলে নেওয়ার ভঙ্গিতে উদ্‌যাপন করেছেন হেড। গত নভেম্বরে তিনি ছেলে সন্তানের বাবা হয়েছেন। হেডের উদ্‌যাপনের সময় কোলে বাচ্চা নিয়ে গ্যালারিতে ছিলেন তাঁর স্ত্রী।অস্ট্রেলিয়া প্রথম ইনিংস:৭২ ওভার শেষে২৫৫/৫। লিড ৭৫ রানের।হেড ১০০, ক্যারি ৮ রানে ব্যাট করছেন।ভারত প্রথম ইনিংস:১৮০।
থেমে গেল হেড–মার্শ জুটি। ষষ্ঠ উইকেটে ৭৪ বলে ৭৪ রান যোগ করেছেন দুজনে। যদিও ক্যারিয়ার অবদান মাত্র ১৫ রানের।ক্যারিকে উইকেটের পেছনে পন্তের ক্যাচ বানিয়ে ফিরিয়েছেন মোহাম্মদ সিরাজ। অস্ট্রেলিয়া হারাল ষষ্ঠ উইকেট। তবে এর মধ্যেই লিড ১০০ রানের ঘর ছুঁয়েছে। নতুন ব্যাটসম্যান অধিনায়ক প্যাট কামিন্স।অস্ট্রেলিয়া প্রথম ইনিংস:৭৮ ওভার শেষে২৮৪/৬। লিড ১০৪ রানের।হেড ১২১, কামিন্স ১ রানে ব্যাট করছেন।ভারত প্রথম ইনিংস:১৮০।
এক চোট লেগেই গেল হেড–মার্শের। ঠিক আগের বলেই সিরাজকে ছক্কায় উড়িয়েছেন হেড। পরের বলে হেডকে বোল্ড করে প্রতিশোধই নিলেন সিরাজ!লড়াইটা অবশ্য হেড বনাম সিরাজের নয়, হেড বনাম ভারতেরই। সেঞ্চুরি তো করেছেনই, একের পর এক বাউন্ডারিতে অস্ট্রেলিয়ার লিডটাও বাড়িয়ে নিচ্ছিলেন তরতরিয়ে।ঠিক আগের ওভারেই নতুন বল নিয়েছে ভারত। কিন্তু বুমরার করা ওই ওভারেই টানা দুই চার মেরেছেন হেড। পরের ওভারে সিরাজের প্রথম বলেও তা–ই। তৃতীয় বলে তো ছক্কাই মেরে বসলেন হেড। শেষ পর্যন্ত চতুর্থ বলে ইয়র্কারে বোল্ড। ‘দেখিয়ে দিতে পেরে’ কিছু একটা বললেন সিরাজ, হেডও চুপ থাকেননি। সিরাজ আবার হাত উঁচিয়ে চলে যাওয়ার পথও দেখালেন হেডকে।হেডের অষ্টম টেস্ট সেঞ্চুরির ইনিংস থেমেছে ১৪১ বলে ১৪০ রান করে। ইনিংসে চার ১৭টি, ছক্কা ৪টি।নতুন ব্যাটসম্যান মিচেল স্টার্ক।অস্ট্রেলিয়া প্রথম ইনিংস:৮৩ ওভার শেষে৩১৬/৭। লিড ১৩৬ রানের।কামিন্স ৮, স্টার্ক ৬ রানে ব্যাট করছেন।ভারত প্রথম ইনিংস:১৮০।
মিচেল স্টার্ককে নিয়ে অস্ট্রেলিয়ার রান যতটা সম্ভব এগিয়ে নেওয়ার চেষ্টায় ছিলেন প্যাট কামিন্স। বাধ সাধলেন বুমরা। দ্বিতীয় সেশনের শেষ দিকে বুমরার বলে বোল্ড হয়েছেন অস্ট্রেলিয়া অধিনায়ক (২২ বলে ১২ রান)। এটি বুমরার চতুর্থ উইকেট।কামিন্সের আউটের সঙ্গে চা বিরতির ঘোষণা দিয়েছেন আম্পায়াররা।অস্ট্রেলিয়া প্রথম ইনিংস:৮৫ ওভার শেষে৩৩২/৮। লিড ১৫২ রানের।স্টার্ক ১৮ রানে ব্যাট করছেন।ভারত প্রথম ইনিংস:১৮০।
দ্বিতীয় দিনের তৃতীয় সেশনের তৃতীয় ওভারে থামল অস্ট্রেলিয়ার প্রথম ইনিংস। স্কট বোলান্ডকে বোল্ড করে অস্ট্রেলিয়ার ইনিংস গুটিয়েছেন মোহাম্মদ সিরাজ। স্বাগতিকদের প্রথম ইনিংস থেমেছে ৩৩৭ রানে। ভারতের চেয়ে এগিয়ে ১৫৭ রান।ভারতের হয়ে ৪টি করে উইকেট নিয়েছেন যশপ্রীত বুমরা ও মোহাম্মদ সিরাজ। রবিচন্দ্রন অশ্বিন ও নীতিশ রেড্ডি ১টি করে। অস্ট্রেলিয়ার হয়ে সর্বোচ্চ ১৪০ রান এসেছে ট্রাভিস হেডের ব্যাট থেকে। দ্বিতীয় সর্বোচ্চ ৬৪ মারনাস লাবুশেনের।
অস্ট্রেলিয়া প্রথম ইনিংস:৮৭.৩ ওভারে ৩৩৭ (হেড ১৪০, লাবুশেন ৬৪, ম্যাকসুয়েনি ৩৯; বুমরা ৪/৬১, সিরাজ ৪/৯৮)।ভারত প্রথম ইনিংস:১৮০।
১৫৭ রানে পিছিয়ে থেকে ব্যাট করতে নেমে শুরুতেই উইকেট হারিয়েছে ভারত। প্যাট কামিন্সের বলে উইকেটের পেছনে অ্যালেক্স ক্যারিকে ক্যাচ দিয়েছেন লোকেশ রাহুল (১০ বলে ৭ রান)। নতুন ব্যাটসম্যান শুবমান গিল।ভারত দ্বিতীয় ইনিংস:৪ ওভার শেষে ১৬/১। এখনো অস্ট্রেলিয়া এগিয়ে ১৪১ রানে।অস্ট্রেলিয়া প্রথম ইনিংস:৩৩৭।ভারত প্রথম ইনিংস:১৮০।
প্রথম ইনিংসে প্রথম বলে আউট হলেও জয়সোয়াল দ্বিতীয় ইনিংসে ভালো শুরুই পেয়েছিলেন। তবে উইকেটে থিতু হতে পারলেন না। বোলান্ডের বলে ক্যাচ দিয়েছেন উইকেটের পেছনে। করেছেন ৩১ বলে ২৪ রান। নতুন ব্যাটসম্যান বিরাট কোহলি, সঙ্গে শুবমান গিল।ভারত দ্বিতীয় ইনিংস:১২ ওভার শেষে ৫৭/২। এখনো অস্ট্রেলিয়া এগিয়ে ১০০ রানে।অস্ট্রেলিয়া প্রথম ইনিংস:৩৩৭।ভারত প্রথম ইনিংস:১৮০।
আবারও সেই চতুর্থ স্টাম্প! প্রথম ইনিংসে কল্পিত সেই চতুর্থ স্টাম্পের বল খেলা না খেলার দ্বিধায় ভুগেই ক্যাচ দিয়ে ফিরেছিলেন কোহলি। এবার বোলার ভিন্ন হলেও (স্কট বোল্যান্ড) একই লাইনের বলে ডিফেন্স করতে গিয়ে উইকেটকিপার অ্যালেক্স ক্যারিকে ক্যাচ দেন কোহলি। ২১ বলে ১১ রানে ফিরলেন। শুবমান গিলের পর বোলান্ডের দ্বিতীয় শিকার কোহলি।ভারত দ্বিতীয় ইনিংস: ১৫ ওভারে ৩ উইকেটে ৭৩।
কোহলি ফেরার পর উইকেটে এসেই বোলান্ডকে চার মেরে শুরু করেন ঋষভ পন্ত। বোঝাই যাচ্ছে, ৩ উইকেট চলে যাওয়ায় নিজেকে গুটিয়ে রাখতে রাজি নন তিনি। পরের বলেই অবশ্য ২ রান নিতে গিয়ে প্রায় রান আউট হতে বসেছিলেন। বেঁচে গেছেন!বোলান্ডের পরের ওভারেই তাঁকে আরও একটা দুর্দান্ত চার পন্তের।
অবিশ্বাস্য! দুর্দান্ত! মিচেল স্টার্কের ভেতরের দিকে আসা বল। গিল সামলানোর সব চেষ্টাই করলেন। কিন্তু পারলেন না। বল তাঁর মাঝের স্টাম্প উড়িয়ে নিয়ে গেল। টেস্টে এই প্রথম গিলের উইকেট পেলেন স্টার্ক।
ভারত দ্বিতীয় ইনিংস: ১৭.২ ওভারে ৮৬/৪
গিলের পর রোহিতকেও প্রায় ফিরিয়ে দিয়েছিলেন স্টার্ক! ভারত অধিনায়ক বেঁচে গেলেন নো বলের কারণে।ওভারের দ্বিতীয় বলে গিলকে ফিরিয়েছিলেন স্টার্ক। পরের বলটা নো হয় ওভার স্টেপিংয়ের কারণে। এর পরের বলেই রোহিতের বিপক্ষে এলবিডব্লুর আবেদনে সাড়া দিলেন আম্পায়ার। অবশ্য প্রায় সঙ্গে সঙ্গেই রিপ্লেতে দেখা গেল আবারও ওভার স্টেপিং করেছেন স্টার্ক। এমনিতেও আউট হতেন না, ইনসাইড এজ হয়েছিল।ভারত দ্বিতীয় ইনিংস: ১৯ ওভারে ১০০/৪
বেশিক্ষণ টিকলেন না ভারত অধিনায়ক। চতুর্থ স্টাম্প বরাবর পড়ে ভেতরের দিকে আসা প্যাট কামিন্সের বল নাড়িয়ে দিল তাঁর অফ স্টাম্প। ১০৫ রানে ৫ নম্বর উইকেট পড়ল ভারতের।  উইকেটে এসেছেন নিতীশ রেড্ডি।
ওপাশ থেকে উইকেট পড়েছে, কিন্তু একপাশে পন্ত খেলেছেন একেবারে নিজের মতো, করেছেন সাহসী ব্যাটিং। এমনকি দিনের শেষ ওভারেও প্রথম বলেই বোলান্ডকে উড়িয়ে মেরেছিলেন ছয়ের জন্য। ছক্কা হয়নি অবশ্য, হয়েছে চার। ওভারের শেষ বলে আরেকটা চার মেরেছেন নিতীশ রেড্ডি।শেষ পর্যন্ত পন্ত দিনটা শেষ করেছেন ২৫ বলে ২৮ রানে অপরাজিত থেকে, রেড্ডি কাল ব্যাট করতে নামবেন ১৪ বলে ১৫ রান নিয়ে। দ্বিতীয় ইনিংসে ভারত এখন পর্যন্ত করেছে ২৪ ওভারে ৫ উইকেটে ১২৮ রান। দ্বিতীয় দিনের খেলা শেষ। ইনিংস হার এড়াতে ভারতের এখনো দরকার ২৯ রান।
সংক্ষিপ্ত স্কোর:ভারত:১ম ইনিংসে ১৮০ ও ২য় ইনিংসে ১২৮/৫ ( গিল ২৮, পন্ত ২৮*, রেড্ডি ১৫; কামিন্স ২/৩৩, বোলান্ড ২/৩৯, স্টার্ক ১/৪৯)অস্ট্রেলিয়া:১ম ইনিংসে ৩৩৭ (হেড ১৪০, লাবুশেন ৬৪; বুমরা ৪/৬১, সিরাজ ৪/৯৮)
অস্ট্রেলিয়ার প্রথম ইনিংসের চেয়ে ২৯ রানে পিছিয়ে তৃতীয় দিনে ব্যাট করতে নেমেছে ভারত। কিন্তু কোনো রান তোলার আগেই দিনের পঞ্চম বলে মিচেল স্টার্কের বলে স্লিপে  স্মিথের হাতে ক্যাচ দিয়েছেন ঋষভ পন্ত (৩১ বলে ২৮ রান)।ভারত দ্বিতীয় ইনিংস:২৬ ওভার শেষে১৩৪/৬। অস্ট্রেলিয়ার চেয়ে এখনো ২৩ রানে পিছিয়ে।ভারত প্রথম ইনিংস:১৮০।অস্ট্রেলিয়া প্রথম ইনিংস:৩৩৭।
টিকতে পারলেন না রবিচন্দ্রন অশ্বিনও। প্যাট কামিন্সের বলে উইকেটের পেছনে ক্যাচ দিয়েছেন ভারতীয় অলরাউন্ডার (১৪ বলে ৭ রান)। ভারত হারাল সপ্তম উইকেট।ভারত দ্বিতীয় ইনিংস:৩০ ওভার শেষে১৪৯/৭। অস্ট্রেলিয়ার চেয়ে এখনো ৮ রানে পিছিয়ে।ভারত প্রথম ইনিংস:১৮০।অস্ট্রেলিয়া প্রথম ইনিংস:৩৩৭।
দিনের দ্বিতীয় আর ইনিংসে নিজের চতুর্থ উইকেট তুলে নিয়েছেন প্যাট কামিন্স। অস্ট্রেলিয়া অধিনায়কের বলে গালি অঞ্চলে সহজ ক্যাচ দিয়েছেন হর্ষিত রানা (১২ বলে ০)।ভারত দ্বিতীয় ইনিংস:৩৪ ওভার শেষে১৫৫/৮। অস্ট্রেলিয়ার চেয়ে এখনো ২ রানে পিছিয়ে ভারত।ভারত প্রথম ইনিংস:১৮০।অস্ট্রেলিয়া প্রথম ইনিংস:৩৩৭।
১৭৫ রানেই থেমে গেল ভারতের দ্বিতীয় ইনিংস। প্রথম ইনিংসে অস্ট্রেলিয়ার চেয়ে ১৫৭ রানে পিছিয়ে থাকা দলটি লিড নিতে পেরেছে মাত্র ১৮ রানের।যার অর্থ, অ্যাডিলেড টেস্ট জিততে অস্ট্রেলিয়ার দরকার মাত্র ১৯ রান।",Game,Prothom Alo
অনভিজ্ঞ দল নিয়ে ‘কঠিন চ্যালেঞ্জের’ সামনে বাংলাদেশ,https://www.prothomalo.com/sports/cricket/dyhlei2155,১১ ঘণ্টা আগে,"২০০৯ সালের পর টেস্টে বাংলাদেশের জন্য বধ্যভূমিই হয়ে ছিল ওয়েস্ট ইন্ডিজ। টানা তিনটি সিরিজে ক্যারিবিয়ানে অসহায় আত্মসমর্পণই করেছিল বাংলাদেশ। এমন ইতিহাস নিয়ে এবার ওয়েস্ট ইন্ডিজে গিয়ে চমকে দিয়েছে বাংলাদেশ। প্রথম টেস্টটা বড় ব্যবধানে হারলেও কিংস্টন টেস্টটা জিতে সিরিজে ড্র করেছে।সেই বাংলাদেশ এবার খেলতে নামছে ওয়ানডে। সেন্ট কিটসে বাংলাদেশ সময় আজ সন্ধ্যা সাড়ে ৭টায় শুরু হচ্ছে তিন ম্যাচের ওয়ানডে সিরিজের প্রথম ম্যাচ। সাফল্যের আলোয় ঝলমল করা ইতিহাসের এক পাতা সঙ্গে নিয়েই ওয়ানডে সিরিজটা খেলতে নামছে বাংলাদেশ।ওয়েস্ট ইন্ডিজের বিপক্ষে সর্বশেষ চারটি ওয়ানডে সিরিজেই জয়ী দলের নাম বাংলাদেশ। ২০১৮ ও ২০২২ সালে ওয়েস্ট ইন্ডিজ সফরে টেস্ট সিরিজে বাজে খেললেও দুবারই ওয়ানডে সিরিজ জিতে দেশে ফেরে বাংলাদেশ। দুই বছর আগে সর্বশেষ সিরিজে তো ক্যারিবীয়দের ক্যারিবিয়ানে ধবলধোলাই-ই করে বাংলাদেশ।
ওটা দুই বছরের পুরোনো স্মৃতি। বাংলাদেশের ওয়ানডে দলে থাকা তিনজন তো ক্যারিবিয়ানে সাফল্যের একদম টাটকা স্মৃতি নিয়েই খেলতে নামবেন। সৌম্য সরকার, আফিফ হোসেন ও রিশাদ হোসেনরা বাংলাদেশ সময় গতকাল সকালেই গায়ানায় অস্ট্রেলিয়ার দল ভিক্টোরিয়াকে হারিয়ে চ্যাম্পিয়ন হয়েছে গ্লোবাল সুপার লিগ নামের টি-টোয়েন্টি টুর্নামেন্টে।
টাটকা এই স্মৃতি সঙ্গী করে সৌম্যরা বাংলাদেশকে চ্যাম্পিয়নস ট্রফির আগে সর্বশেষ ওয়ানডে সিরিজে সাফল্য এনে দিতে পারবেন কি? কাজটা একটু কঠিনই। টেস্টের মতো এই সিরিজেও নেই সাকিব-মুশফিকের মতো বড় নাম।এই সিরিজেও নেই মূল অধিনায়ক নাজমুল হোসেন, টেস্টের মতো এই সিরিজেও অধিনায়কত্ব করবেন মেহেদী হাসান মিরাজ। বাংলাদেশের কোচ ফিল সিমন্সও কিংস্টন টেস্টে জয়ের পর বললেন অভিজ্ঞদের ছাড়া কাজটা কঠিনই হবে, ‘এটা আসলে খুব বড় এক পরীক্ষা, এই (টেস্ট) সিরিজের চেয়েও। অনেক সিনিয়র খেলোয়াড়কে আমরা পাচ্ছি না।’
আরও পড়ুনরুটের ৩৬তম সেঞ্চুরির দিনে সিরিজ জয় ইংল্যান্ডের১৩ ঘণ্টা আগে
অভিজ্ঞদের একজন মাহমুদউল্লাহ অবশ্য আছেন দলে। বাংলাদেশের খেলা সর্বশেষ ওয়ানডেতে আফগানিস্তানের বিপক্ষে যিনি খেলেছেন ৯৮ রানের ইনিংস। তবে শারজায় ওই ম্যাচটি হেরেছে বাংলাদেশ, হেরেছে সিরিজও। ওয়ানডেতে অবশ্য বছর দেড়েক ধরেই খারাপ সময় যাচ্ছে বাংলাদেশের। সর্বশেষ পাঁচটি দ্বিপক্ষীয় সিরিজের চারটিতেই হেরেছে তারা।
শারজায় আফগানিস্তানের বিপক্ষে হারা সিরিজে দলে না থাকা উইকেটকিপার-ব্যাটসম্যান লিটন দাস আছেন এই সিরিজে। লিটন অবশ্য ছিলেন টেস্টের দলেও। টেস্ট সিরিজে বাংলাদেশ দলে ছিলেন না, এমন খেলোয়াড় এই সিরিজে আছেন আটজন।পারভেজ হোসেন, তানজিদ হাসান, আফিফ হোসেন, মাহমুদউল্লাহ, সৌম্য সরকার, নাসুম আহমেদ, রিশাদ হোসেন ও তানজিম হাসানরা নিশ্চয়ই চাইবেন এই সিরিজে ভালো করে চ্যাম্পিয়নস ট্রফির দলে জায়গা পাওয়ার দাবি করতে।প্রতিপক্ষ ওয়েস্ট ইন্ডিজ সর্বশেষ ওয়ানডে সিরিজে হারিয়েছে ইংল্যান্ডকে। তবে ওয়ানডে র‍্যাঙ্কিংয়ে এখনো বাংলাদেশের চেয়ে পিছিয়ে আছে দলটি। দুবারের বিশ্ব চ্যাম্পিয়নরা আছে ১০ নম্বরে, বাংলাদেশ ৯ নম্বরে। র‍্যাঙ্কিংয়ে পিছিয়ে থাকায় চ্যাম্পিয়নস ট্রফিতে সুযোগ না পাওয়া ওয়েস্ট ইন্ডিজ বাংলাদেশের বিপক্ষে সিরিজটি খেলবে শাই হোপের নেতৃত্বে। ঘরোয়া ক্রিকেটে দুর্দান্ত খেলা উইকেটকিপার ব্যাটসম্যান আমির জাঙ্গুর অভিষেক হয়ে যেতে পারে আজই।
আরও পড়ুনভারত–বাংলাদেশ: সম্রাটের সঙ্গে নতুন রাজার লড়াই১৪ ঘণ্টা আগে",Game,Prothom Alo
রুটের ৩৬তম সেঞ্চুরির দিনে সিরিজ জয় ইংল্যান্ডের,https://www.prothomalo.com/sports/cricket/fua8o23vmc,১২ ঘণ্টা আগে,"আরেকটি সেঞ্চুরির আভাষ পাওয়া গিয়েছিল গতকালই। জো রুট অপরাজিত ছিলেন ৭৩ রানে। তবে শঙ্কাও ছিল। ইংল্যান্ডের এই ইনিংসেই জ্যাকব বেথেল ৯৬ আর বেন ডাকেট ৯২ রানে আটকা পড়েছেন। কে জানে, আরেকটি নড়বড়ে নব্বইয়ে যদি রুটই কাটা পড়েন!শেষ পর্যন্ত তা হয়নি। ইংল্যান্ডের সাবেক অধিনায়ক আজ নিরাপদেই পৌঁছেছেন তিন অঙ্কে। সেটাও কিউই পেসার ও’রুর্কের বলে রিভার্স স্কুপ খেলে। রুটের ৩৬তম সেঞ্চুরির দিনে তাঁর দল ইংল্যান্ড পেয়েছে বড় জয়। নিউজিল্যান্ডকে দ্বিতীয় ইনিংসে ২৫৯ রানে অলআউট করে ইংল্যান্ড ওয়েলিংটন টেস্ট জিতেছে ৩২৩ রানের বড় ব্যবধানে। এই জয়ে তিন টেস্টের সিরিজে এক ম্যাচ হাতে রেখে ২-০ ব্যবধানে সিরিজও জিতেছে ইংল্যান্ড।২০০৮ সালের নিউজিল্যান্ডের মাটিতে ইংল্যান্ডের প্রথম সিরিজ জয় এটি। মাঝের ১৫ বছরে চারটি সিরিজ খেলে দুটিতে হেরেছিল, দুটি ড্র করেছিল।
ওয়েলিংটনের বেসিন রিজার্ভে জয়ের জন্য নিউজিল্যান্ডের লক্ষ্য ছিল ৫৮৩ রান। যে রান তাড়া করতে হলে বিশ্ব রেকর্ডই গড়তে হতো। কিন্তু কিউইরা লক্ষ্যের দিকে ছোটা দূরে থাক, খেই হারিয়ে ফেলে প্রথম দশ ওভারের মধ্যেই।তৃতীয় ওভারের প্রথম বলেই ডেভন কনওয়েল বোল্ড হন ক্রিস ওকসের বলে। একই বোলারের চতুর্থ ওভারে উইকেটের পেছনে ক্যাচ দেন কেন উইলিয়ামসন। এরপর ব্রাইডন কার্স অধিনায়ক টম ল্যাথামকে তুলে নিলে নিউজিল্যান্ডের স্কোর পরিণত ৩ উইকেটে ৩৩ রান–এ। এখান থেকে আর ঘুরে দাঁড়াতে পারেনি স্বাগতিকেরা।
১৪১ রানে ষষ্ঠ উইকেটের পতনের পর সপ্তম উইকেটে ৯৬ রানের জুটি গড়েন টম ব্লান্ডেল ও নাথান স্মিথ। ঝোড়ো ব্যাটিংয়ে ব্লান্ডেল ৯৬ রানে সেঞ্চুরি ছুঁয়ে আউট হন ১০২ বলে ১১৫ রান করে। ব্লান্ডেলের ইনিংসটিতে ছিল ৫টি ছয় ও ১৩টি চার।এর পর ইংল্যান্ড অধিনায়ক বেন স্টোকস ২.২ ওভার বল করে ৫ রানে ৩ উইকেট তুলে নিলে ২৫৯ রানেই আটকে যায় নিউজিল্যান্ড।
আরও পড়ুনটেস্টে ৫ লাখ রান ইংল্যান্ডের ব্যাটসম্যানদের, বাংলাদেশের কত১৬ ঘণ্টা আগে
এর আগে আগের দিনের ৫ উইকেটে ৩৭৮ রানের সঙ্গে সকালে ১ উইকেটে আরও ৪৯ রান যোগ করে ইংল্যান্ড। অল্প সময়ের এই ব্যাটিংয়েই নিজের ৩৬ টেস্ট সেঞ্চুরি পূর্ণ করেন রুট। ১৩০ বলে ১০৬ রান করে রুট ও’রুর্কির বলে ব্লান্ডেলের হাতে ক্যাচ হলে ৬ উইকেটে ৪২৭ রানে ইনিংস ঘোষণা করে ইংল্যান্ড।
ইংল্যান্ড:২৮০ ও ৪২৭/৬ ডিক্লে. (রুট ১০৬, বেথেল ৯৬, ডাকেট ৯২, ব্রুক ৫৫; সাউদি ২/৭২)।নিউজিল্যান্ড:১২৫ ও ২৫৯ (ব্লান্ডেল ১১৫, স্মিথ ৪২, মিচেল ৩২; স্টোকস ৩/৫, ওকস ২/২০)।ফল:ইংল্যান্ড ৩২৩ রানে জয়ী।ম্যান অব দ্য ম্যাচ:হ্যারি ব্রুক।সিরিজ:তিন টেস্ট সিরিজে ইংল্যান্ড ২–০ ব্যবধানে এগিয়ে।
আরও পড়ুনঅ্যাডিলেড টেস্ট: ভারতকে উড়িয়ে দিল অস্ট্রেলিয়া, হারাল ১০ উইকেটে০৬ ডিসেম্বর ২০২৪",Game,Prothom Alo
এমবাপ্পের ২০০ আর বেলিংহামের পাঁচে ৫,https://www.prothomalo.com/sports/football/c68hleymmj,১৩ ঘণ্টা আগে,"জয়টা এসেছে সহজেই। রিয়াল মাদ্রিদ জিরোনাকে তাদেরই মাঠে হারিয়েছে ৩-০ ব্যবধানে। জয়টাও এসেছে এমন দিনে, যখন লিগ পয়েন্ট তালিকার শীর্ষে থাকা বার্সেলোনা ড্র করে পয়েন্ট খুইয়েছে। রিয়াল এক ম্যাচ কম খেলায় বার্সাকে টপকে যাওয়ার সুযোগও এখন হাতের নাগালে।তবে লা লিগায় রিয়ালের কাল রাতের জয়ে সন্তুষ্টির বড় জায়গা কিলিয়ান এমবাপ্পে ও জুড বেলিংহামের একসঙ্গে জেগে ওঠা। মাদ্রিদে এমবাপ্পের কাছ থেকে প্রত্যাশিত পারফরম্যান্স না পাওয়ার পেছনে যে সব বিষয় আলোচনায় উঠে এসেছিল, তার একটি বেলিংহামের সঙ্গে এমবাপ্পের রসায়ন না ঘটা। মাঠে এমবাপ্পের কোনো বন্ধু নেই, বেলিংহাম তাঁকে এড়িয়ে চলেন—দু দিন আগেই এমন একটি মন্তব্য করেছিলেন সাবেক ফ্রান্স ও আর্সেনাল মিডফিল্ডার এমানুয়েল পেতিত।
জিরোনার বিপক্ষে জয়ে ৩৬ মিনিটে রিয়ালের প্রথম গোলটি করেছেন বেলিংহাম। এটি ছিল লিগে সর্বশেষ পাঁচ ম্যাচে বেলিংহামের পঞ্চম গোল। গত মৌসুমে ২৮ ম্যাচে ১৯ গোল করা এই মিডফিল্ডার এ বছর প্রথম থেকে ছিলেন গোলখরায়। প্রথম গোল পেয়েছেন গত ১১ নভেম্বর ওসাসুনার বিপক্ষে নিজের অষ্টম ম্যাচে। এর পর একটি করে গোল করেছেন লেগানেস, হেতাফে, অ্যাথলেটিক বিলবাও ও জিরোনার বিপক্ষে।
বেলিংহাম জিরোনার বিপক্ষে গোল করার পাশাপাশি একটি করিয়েছেনও। ৫৫ মিনিটে আর্দা গুলেরের গোলে অ্যাসিস্ট ছিল তাঁর। রিয়াল কোচ কার্লো আনচেলত্তি অবশ্য বেলিংহামকে বেশিক্ষণ মাঠে রাখেননি। চোটশঙ্কায় ৬০ মিনিটে তাঁকে মাঠ থেকে উঠিয়ে নেওয়া হয়।
আরও পড়ুন‘মিস পেনাল্টি’ খেতাব এবং এমবাপ্পের ফেরার প্রতিজ্ঞা০৫ ডিসেম্বর ২০২৪
গোলদাতার খাতায় নাম লিখিয়েছেন এমবাপ্পেও। ২৫ বছর বয়সী এই ফরাসি ফরোয়ার্ড ৬২তম মিনিটে যে গোলটি করেছেন, সেটি রিয়ালের হয়ে লিগে তাঁর নবম গোল। এই গোলে শীর্ষ স্তরের লিগে ২০০ গোলের মাইলফলক স্পর্শ করেছেন এমবাপ্পে। ২০১৫-১৬ মৌসুমে মোনাকোয় ক্যারিয়ার শুরু করা এমবাপ্পে ক্লাবটির হয়ে ৪১ ম্যাচে করেছিলেন ১৬ গোল। এরপর পিএসজিতে ৭ মৌসুমে ২০৫ ম্যাচে লিগ গোল ১৭৫টি।
২০০তম গোল করা ম্যাচের শেষে সংবাদমাধ্যমের মুখোমুখি নিজের ভালো লাগার অনুভূতি জানিয়েছেন এমবাপ্পে। তবে বেলিংহামের সঙ্গে তাঁর সম্পর্ক নিয়ে অস্বস্তিকর এক প্রশ্নেরও মুখোমুখি হতে হয়েছে। গত সপ্তাহে রিয়াল-বিলবাও ম্যাচের পর বেলিংহামের একটি ভিডিও ছড়িয়ে পড়েছিল, যেখানে ইংলিশ মিডফিল্ডারকে এমবাপ্পের বিষয়ে হতাশা প্রকাশ করতে দেখা যায়। এরপর পেতিতের ওই মন্তব্য তো আছেই। এমবাপ্পে অবশ্য সতীর্থ হিসেবে বেলিংহামের প্রশংসাই করেছেন রিয়াল মাদ্রিদ টিভির সঙ্গে সাক্ষাৎকারে, ‘সে বড়মাপের খেলোয়াড়। মাদ্রিদে উঁচু মানের ফুটবলারদের সঙ্গে খেলতে পারাটা আনন্দের। জুড (বেলিংহাম) আজ খুবই ভালো খেলেছে।’লা লিগা পয়েন্ট তালিকায় ১৭ ম্যাচে ৩৮ পয়েন্ট নিয়ে শীর্ষে বার্সেলোনা। ১ ম্যাচ কম খেলে ৩৬ পয়েন্ট নিয়ে দুইয়ে রিয়াল মাদ্রিদ।
আরও পড়ুনপিছিয়ে পড়ে কোনোরকমে ড্র সিটির, জিততে পারল না বার্সাও০৭ ডিসেম্বর ২০২৪",Game,Prothom Alo
ভারত–বাংলাদেশ: সম্রাটের সঙ্গে নতুন রাজার লড়াই,https://www.prothomalo.com/sports/cricket/b7ye9oajh5,১৪ ঘণ্টা আগে,"অনূর্ধ্ব–১৯ এশিয়া কাপ টুর্নামেন্টটাকে ভারতের সম্পত্তি বললে কি খুব বাড়াবাড়ি হবে! এবারের আগে ১০ বার হয়েছে টুর্নামেন্টটি। একবার ভারতের সঙ্গে যৌথভাবে শিরোপা জিতেছে পাকিস্তান, একবার করে জিতেছে বাংলাদেশ ও আফগানিস্তান।আর ভারত একবার–দুবার নয়, শিরোপা জিতেছে আটবার। সেদিক থেকে ভারতকে এই টুর্নামেন্টের সম্রাট বলাই যায়। ভারত যদি অনূর্ধ্ব–১৯ এশিয়া কাপের সম্রাট হয়, বাংলাদেশ তাহলে নতুন রাজা।গত বছরই প্রথম এশিয়া কাপের শিরোপা জিতেছে বাংলাদেশ। সব মিলিয়ে আজ দুবাইয়ে অনূর্ধ্ব–১৯ এশিয়া কাপের একাদশ আসরের ফাইনালটিকে বলা যায় সম্রাটের সঙ্গে নতুন রাজার লড়াই।
যেটিতে বাংলাদেশ দলের প্রেরণা হিসেবে নিশ্চয়ই কাজ করবে গত বছর সেমিফাইনালে ভারতকে হারিয়ে ফাইনালে ওঠার সুখস্মৃতি। গত বছরের সঙ্গে আরও মিল আছে। গত বছর ভারত ফাইনালে ওঠার আগে গ্রুপ পর্বে হেরেছিল পাকিস্তানের কাছে, এবারও হেরেছে।
বাংলাদেশের যুবাদের সামনে এখন পরের ধাপটা মেলানো বাকি। সেটা মেলাতে হলে টুর্নামেন্টের শুরু থেকে বাংলাদেশের বোলার–ব্যাটসম্যানরা যে পারফরম্যান্স দেখিয়ে এসেছেন, আজও সেটাই করতে হবে।একই সঙ্গে খুঁজে বের করতে হবে দুর্দান্ত ছন্দে থাকা ভারতের ব্যাটসম্যান বৈভব সূর্যবংশী আর অলরাউন্ডার আয়ুশ মাত্রেকে থামানোর উপায়।
আরও পড়ুনটেস্টে ৫ লাখ রান ইংল্যান্ডের ব্যাটসম্যানদের, বাংলাদেশের কত১৬ ঘণ্টা আগে
২০২৫ আইপিএলের মেগা নিলাম থেকেই ক্রিকেট–বিশ্বে আলোচিত এক নাম বৈভব। এক বছরে বিভিন্ন টুর্নামেন্টে ৪৯টি সেঞ্চুরি করা ১৩ বছর বয়সী বৈভব সর্বকনিষ্ঠ ক্রিকেটার হিসেবে আইপিএলে দল পেয়েছেন। অনূর্ধ্ব–১৯ এশিয়া কাপেও আলোচনায় তাঁর বিধ্বংসী ব্যাটিং।৪ ম্যাচে ১৬৭ রান করা বৈভব গত পরশু সেমিফাইনালে শ্রীলঙ্কার বিপক্ষে খেলেছেন ৩৬ বলে ৬৭ রানের ইনিংস। এর আগে সংযুক্ত আরব আমিরাতের বিপক্ষে ৪৬ বলে অপরাজিত ৭৬ রান। অন্যদিকে ৪ ম্যাচে ১৭৫ রান করার পাশাপাশি ৫ উইকেট নিয়েছেন মাত্রে। বাংলাদেশের জন্য হুমকি হতে পারেন ৩ ম্যাচে ৭ উইকেট নেওয়া চেতন শর্মাও।
তবে বৈভবের ব্যাটিং কিংবা মাত্রে–চেতনের বোলিংয়ের জবাব দেওয়ার মতো অস্ত্র বাংলাদেশেরও আছে। বাংলাদেশের দুই পেসার আল ফাহাদ ও ইকবাল হোসেন আছেন দারুণ ছন্দে। চার ম্যাচে দুজনেরই ১০টি করে উইকেট। এই দুজনকে সংগত দেওয়ার জন্য আছেন বাঁহাতি পেসার মারুফ মৃধা।
টুর্নামেন্টের সর্বোচ্চ রান সংগ্রাহক পাকিস্তানের ওপেনার শাহজাইব খানকে সেমিফাইনালে শূন্য রানে ফিরিয়েছেন তিনি। আর ব্যাট হাতে দারুণ ছন্দে আছেন অধিনায়ক আজিজুল হাকিম। একটি সেঞ্চুরি ও দুটি ফিফটিতে টুর্নামেন্টের তৃতীয় সর্বোচ্চ ২২৪ রান তাঁর। তাঁকে সঙ্গ দেওয়ার জন্য আছেন ওপেনার কালাম সিদ্দিকী, ৪ ম্যাচে যাঁর রান ১৬১।দেখা যাক, শেষ পর্যন্ত সম্রাট আর রাজার লড়াইয়ে কে জেতে!
আরও পড়ুন১৩ বছরের বৈভব এবার বাংলাদেশের পথের কাঁটা০৭ ডিসেম্বর ২০২৪",Game,Prothom Alo
নাইকির সঙ্গে বছরে ১২০০ কোটি টাকায় ১২ বছরের জন্য চুক্তি ব্রাজিলের,https://www.prothomalo.com/sports/football/65f0gylre0,১৫ ঘণ্টা আগে,"বিশ্বখ্যাত ক্রীড়াসামগ্রী প্রস্তুতকারক প্রতিষ্ঠান নাইকির সঙ্গে নতুন করে চুক্তির মেয়াদ বাড়িয়েছে পাঁচবারের বিশ্ব চ্যাম্পিয়ন ব্রাজিল। নতুন চুক্তির মেয়াদ ১২ বছরের। অর্থাৎ  ব্রাজিলের সঙ্গে নাইকির চুক্তি বলবৎ থাকবে ২০৩৮ সাল পর্যন্ত। নবায়নের আগে সর্বশেষ চুক্তিটি ছিল ২০২৬ সাল পর্যন্ত।সূত্রের বরাত দিয়ে বার্তা সংস্থা অ্যাসোসিয়েটেড প্রেস (এপি) জানিয়েছে, নতুন চুক্তির মূল্য ১০ কোটি ডলার বা বাংলাদেশি মুদ্রায় ১২০০ কোটি টাকা। পাশাপাশি ব্রাজিলের জার্সি বিক্রি থেকে রয়্যালটির টাকাও পাবে ফুটবলের সফলতম দলটি।
আরও পড়ুনঅ্যাডিডাসের সঙ্গে ‘ঘর’ ভাঙছে জার্মানির, সরকার বলল—দেশপ্রেমের অভাব২২ মার্চ ২০২৪
এই শর্ত অবশ্য আগের চুক্তিতে ছিল না। নতুন এই চুক্তির পর প্রথমবারের মতো লাইসেন্স করা পণ্যের এবং বিশ্বজুড়ে অনুমোদিত দোকান চালুর অনুমতি দিল ব্রাজিল ফুটবল কনফেডারেশন (সিবিএফ)।
নাইকির সঙ্গে নতুন চুক্তির সিবিএফ প্রেসিডেন্ট এদনালদো রদ্রিগেজ বলেছেন, ‘এই চুক্তি ব্রাজিলিয়ান ফুটবলের শক্তিকেই তুলে ধরছে। এটা ফুটবলের সবচেয়ে দীর্ঘ এবং সফল পার্টনারশিপগুলোর একটি। একসঙ্গে আমরা ব্রাজিলের অসাধারণ ফুটবলের উদ্‌যাপন চালিয়ে যাব এবং জোগো বনিতোর ঐতিহ্যকে ধরে রাখব।’
ব্রাজিল ও নাইকি প্রথম চুক্তি করে ১৯৯৬ সালে। আর নবায়নের আগে সর্বশেষ চুক্তিটি ছিল ২০২৬ সাল পর্যন্ত। দ্বিপক্ষীয় এই চুক্তি নিয়ে নাইকির লাতিন আমেরিকা অঞ্চলের সহসভাপতি ডং বাওয়েল বলেছেন, ‘ব্রাজিলিয়ান ফুটবলের সঙ্গে আমাদের পুরোনো প্রতিশ্রুতি আরও শক্তিশালী হলো।’
আরও পড়ুনযৌন হয়রানির অভিযোগে নেইমারের সঙ্গে সম্পর্কচ্ছেদ করেছিল নাইকি২৮ মে ২০২১
নাইকির জার্সি শুধু ব্রাজিলের নারী ও পুরুষ দলই পরে এমন নয়, বিচ ফুটবল এবং ফুটসালেও ব্রাজিল দল নাইকির জার্সি পরিধান করে থাকে। এর আগে গত মার্চেজার্মানি ফুটবলের দলের সঙ্গে চুক্তি করে নাইকি।যার ফলে শেষ হয়ে যায় জার্মান দলের সঙ্গে আরেক ক্রীড়াসামগ্রী নির্মাতা প্রতিষ্ঠান অ্যাডিডাসের প্রায় ৭০ বছরের বছরের পুরোনো বন্ধন।
আরও পড়ুননয় বছর বয়সেই নাইকি!২৮ জুলাই ২০১৭
নতুন চুক্তিতে ২০২৭ সাল থেকে জার্মানি জাতীয় দল এবং বয়সভিত্তিক দলগুলোর সব পর্যায়ে খেলাধুলার সরঞ্জাম সরবরাহ করবে নাইকি। এই চুক্তির মেয়াদ ২০৩৪ সাল পর্যন্ত। ব্রাজিল ও জার্মানি ছাড়াও নাইকির স্পনসর করা জার্সি পরে খেলতে দেখা যায় অস্ট্রেলিয়া, ক্রোয়েশিয়া, ইংল্যান্ড, ফ্রান্স, নাইজেরিয়া, পোল্যান্ড, পর্তুগাল ও দক্ষিণ কোরিয়াকে।",Game,Prothom Alo
"টেস্টে ৫ লাখ রান ইংল্যান্ডের ব্যাটসম্যানদের, বাংলাদেশের কত",https://www.prothomalo.com/sports/cricket/torglexs60,১৬ ঘণ্টা আগে,"ইংল্যান্ডের দ্বিতীয় ইনিংসে ৫১তম ওভারের দ্বিতীয় বল। নিউজিল্যান্ড পেসার উইল ও’রুর্ককে এগিয়ে এসে মিড অফে তুলে খেললেন হ্যারি ব্রুক। ২টি রান পেলেন। এ ২টি রানেই অনন্য এক মাইলফলক ছুঁয়েছে ইংল্যান্ড। টেস্ট ক্রিকেটে প্রথম দল হিসেবে এটা ছিল ইংল্যান্ডের ব্যাটসম্যানদের ৫ লাখতম রান! ঘটনা কাল বেসিন রিজার্ভে ওয়েলিংটন টেস্টের দ্বিতীয় দিনে।রানের এই দৌড়ে ইংল্যান্ড সবার আগে থাকবে সেটাই অবশ্য স্বাভাবিক। টেস্ট ক্রিকেটের ১৪৭ বছরের ইতিহাসে ক্রিকেটের ‘জনক’রাই এ সংস্করণে সবচেয়ে বেশি ম্যাচ খেলেছে। ১০৮২ টেস্ট। আর কোনো দল টেস্ট ম্যাচের সংখ্যায় চার অঙ্কে পৌঁছাতে পারেনি। শুধু ম্যাচসংখ্যা নয়, ব্যাটিংয়ে বেশির ভাগ জায়গাতেই অন্য যে কোনো দলের চেয়ে এগিয়ে ইংল্যান্ড।
আরও পড়ুননাহিদ রানাকে ওয়ালশের পরামর্শ, ফিটনেস ধরে রাখো০৭ ডিসেম্বর ২০২৪
ওয়েলিংটন টেস্টে দ্বিতীয় দিন পর্যন্ত এই সংস্করণে ইংল্যান্ডের ব্যাটসম্যানদের মোট রান। ইংল্যান্ডের ৭১৭ জন খেলোয়াড় মিলে করেছেন এই রান। খেলোয়াড় সংখ্যাতেও সবচেয়ে এগিয়ে ইংলিশরা। আর কোনো দলের হয়ে ৫০০ জনও খেলেননি।  ইনিংস–সংখ্যায়ও (১৮৯৫৪) ইংল্যান্ড অন্য যে কোনো দলের চেয়ে এগিয়ে। ইংল্যান্ডের ব্যাটসম্যানেরাই সবচেয়ে বেশিবার অপরাজিত (২৪৫৯) অপরাজিত থেকেছেন। সেঞ্চুরি (৯২৯) ও ফিফটিসংখ্যায়ও (২৩১৪) ইংল্যান্ড এগিয়ে। এমনকি শূন্য রানে আউট হওয়াতেও। সেই সংখ্যাটা ১৯১৭!
ভারতের বিপক্ষে চলমান অ্যাডিলেড টেস্টে নিজেদের প্রথম ইনিংস পর্যন্ত অস্ট্রেলিয়ার ব্যাটসম্যানদের মোট রান। ইংল্যান্ডের মতো অস্ট্রেলিয়ার টেস্ট ইতিহাসও ১৪৭ বছরের। ১৮৭৭ সালে ইতিহাসের প্রথম টেস্টে যে এ দুটি দলই মুখোমুখি হয়েছিল। কিন্তু অস্ট্রেলিয়া টেস্টে সাড়ে চার লাখ রানও তুলতে পারেনি। ইংল্যান্ডের তুলনায় ২১৪টি টেস্ট কমও খেলেছে অস্ট্রেলিয়া। খেলোয়াড়সংখ্যায় ইংল্যান্ডের চেয়ে ২৫০ জন কম খেলেছেন অস্ট্রেলিয়ার হয়ে। তবে শুধু ইংল্যান্ড ও অস্ট্রেলিয়ার ব্যাটসম্যানেরাই ২ হাজারের বেশিবার অপরাজিত থেকেছেন।৮৬৮ টেস্ট খেলা অস্ট্রেলিয়ার হয়ে এই সংস্করণে খেলেছেন ৪৬৭ জন। ইনিংস–সংখ্যার (১৫১৮৫) তালিকায় দুইয়ে অস্ট্রেলিয়া। ২০২৬ বার অপরাজিত থেকেছেন অস্ট্রেলিয়ার ব্যাটসম্যানেরা। টেস্ট রান তোলার গড়ে অস্ট্রেলিয়ার ব্যাটসম্যানেরা অবশ্য এ প্রতিবেদন লেখা পর্যন্ত সবার ওপরে (৩২.৬০)। সেঞ্চুরি (৮৯৩) ও ফিফটি সংখ্যায় (১৯১৮) ইংল্যান্ডের পরই অস্ট্রেলিয়া। ১৫১৯ বার শূন্য রানে আউট হয়েছেন অস্ট্রেলিয়ার ব্যাটসম্যানেরা।
অ্যাডিলেড টেস্টের দ্বিতীয় দিন পর্যন্ত ভারতের ব্যাটসম্যানদের রান। ইংল্যান্ড ও অস্ট্রেলিয়ার পর তৃতীয় সর্বোচ্চ টেস্ট খেলেছে ভারত। সংখ্যাটা সাড়ে পাঁচ শর ওপারে, ছয় শর কাছাকাছি।  চলতি অ্যাডিলেড টেস্টে ভারতের প্রথম ইনিংস পর্যন্ত তাদের রান তোলার গড়—৩১.৭৭, যা অস্ট্রেলিয়ার পরই দ্বিতীয়। সেঞ্চুরিসংখ্যায় ইংল্যান্ড ও অস্ট্রেলিয়ার পর শুধু ভারতই সাড়ে পাঁচ শ পার হতে পেরেছে।অ্যাডিলেড টেস্টে পর্যন্ত ম্যাচ খেলেছে ৫৮৬টি ও ৩১৬ জন খেলোয়াড় টেস্ট খেলেছেন ভারতের হয়ে। ইনিংস–সংখ্যা ১০১২৬। অপরাজিত (১৩৪৯) থাকায় ভারতের ব্যাটসম্যানেরা তৃতীয়। সেঞ্চুরি ৫৫২টি এবং ফিফটি ১৩০৪টি। ১০৭৩ বার শূন্য রানে আউট হয়েছেন ভারতের ব্যাটসম্যানেরা।
আরও পড়ুন১৩ বছরের বৈভব এবার বাংলাদেশের পথের কাঁটা০৭ ডিসেম্বর ২০২৪
ওয়েস্ট ইন্ডিজের টেস্ট অভিষেক (১৯২৮) ভারতের চেয়ে ৪ বছর আগে। ম্যাচসংখ্যায়ও তাঁরা ভারতের চেয়ে ৪ টেস্ট ব্যবধানে পিছিয়ে। তবে চতুর্থ দল হিসেবে পাঁচ শর বেশি টেস্ট খেলেছে ওয়েস্ট ইন্ডিজ। ইংল্যান্ড, অস্ট্রেলিয়া ও ভারতের পর শুধু ওয়েস্ট ইন্ডিজের ইনিংস–সংখ্যাই ১০ হাজার পেরিয়েছে। ইংল্যান্ড, অস্ট্রেলিয়া ও ভারতের পর শুধু ওয়েস্ট ইন্ডিজের ব্যাটসম্যানেরাই ১৩ শর বেশিসংখ্যকবার অপরাজিত থেকেছেন। টেস্টে সর্বোচ্চ ব্যক্তিগত রানের ইনিংসটি অবশ্য ওয়েস্ট ইন্ডিজ দলের একজনের। কার আপনার জানা (ব্রায়ান লারা)। ওপরের চারটি দলের পর চতুর্থ দল হিসেবে শুধু ওয়েস্ট ইন্ডিজের সেঞ্চুরিসংখ্যাই ৫০০ পেরিয়েছে।৫৮২ টেস্টে ৩৪০ জন খেলোয়াড় মাঠে নামিয়েছে ওয়েস্ট ইন্ডিজ। ইনিংস–সংখ্যা ১০৪৫০। অপরাজিত থেকেছে ১৩১৪ বার। সেঞ্চুরিসংখ্যা ৫০২, ফিফটি ১২৩১। ১১৯৫ বার শূন্য রানে আউট হয়েছেন ওয়েস্ট ইন্ডিজের ব্যাটসম্যানেরা।
টেস্টে গতকাল পর্যন্ত দক্ষিণ আফ্রিকার ব্যাটসম্যানদের রানসংখ্যা। ম্যাচসংখ্যায় পিছিয়ে থাকলেও ওয়েস্ট ইন্ডিজ ও ভারতের চেয়ে বেশিসংখ্যক খেলোয়াড় টেস্ট খেলেছেন দক্ষিণ আফ্রিকার হয়ে। ইনিংস–সংখ্যায় ও অপরাজিত থাকায় তারা পাকিস্তানের চেয়ে এগিয়ে। দক্ষিণ আফ্রিকার খেলোয়াড়দের সেঞ্চুরি ও ফিফটিসংখ্যা বিশেষ এক অবস্থানে দাঁড়িয়ে। চলতি গেবাখা টেস্টে তৃতীয় দিন পর্যন্ত এই হিসাব করা হয়েছে। আরও একটি বিষয়—টেস্টে দক্ষিণ আফ্রিকার অভিষেক ১৮৮৯ সালে হলেও বর্ণবাদের কারণে মাঝে ২২ বছর নিষিদ্ধ ছিল দক্ষিণ আফ্রিকা।৪৭০ টেস্টে খেলেছেন ৩৬৭ জন খেলোয়াড়। ইনিংস–সংখ্যা ৮৩৭৯, অপরাজিত ১০৮৭ বার। সেঞ্চুরিসংখ্যা ৪০০, ফিফটি ১০০২টি। ৮৭৮ বার শূন্য রানে আউট হয়েছেন দক্ষিণ আফ্রিকার ব্যাটসম্যানেরা।
টেস্টে পাকিস্তানের ব্যাটসম্যানদের রানসংখ্যা। ভারতের (১৯৩২) চেয়ে কুড়ি বছর পরে টেস্ট অভিষেক পাকিস্তানের। কিন্তু টেস্ট ম্যাচ খেলার দৌড়ে ভারতের চেয়ে খুব একটা পিছিয়ে নেই পাকিস্তান। অভিষেকের পর ৯২ বছরে ভারত যেখানে প্রতি বছর গড়ে ৬.৩৬টি করে টেস্ট খেলেছে, পাকিস্তান সেখানে ৭২ বছরে গড়ে প্রতি বছর ৬.৪০টি করে টেস্ট খেলেছে।৪৬১ টেস্টে ২৫৭ জন খেলেছেন। ইনিংস–সংখ্যা ৮০২৫, অপরাজিত থেকেছেন ১০৬৭ বার। সেঞ্চুরি ৪৩৩, ফিফটি ৯৭৭টি। ৮৬৪ বার শূন্য রানে আউট হয়েছেন পাকিস্তানের ব্যাটসম্যানরা।
আরও পড়ুনঘণ্টায় ১৮১.৬ কিলোমিটারে বোলিং, ‘ডিএসপি সিরাজকে স্পিডমিটারও ভয় পেয়েছে’০৭ ডিসেম্বর ২০২৪
টেস্টে নিউজিল্যান্ডের ব্যাটসম্যানদের রানসংখ্যা। নিউজিল্যান্ডের টেস্ট অভিষেক ভারতের দুই বছর আগে (১৯৩০)। কিন্তু ভারতের চেয়ে কম খেলোয়াড় টেস্ট খেলেছেন নিউজিল্যান্ডের হয়ে। ম্যাচসংখ্যায়ও ভারতের চেয়ে পিছিয়ে নিউজিল্যান্ড। পঞ্চম দল হিসেবে নিউজিল্যান্ডের ব্যাটসম্যানেরা অন্তত হাজারবার শূন্য রানে আউট হয়েছেন।নিউজিল্যান্ডের ৪৭৭টি টেস্ট খেলেছেন ২৮৮ জন খেলোয়াড়। ইনিংস–সংখ্যা ৮৬৬৭, অপরাজিত ১১১৬ বার। সেঞ্চুরি ৩৩২টি, ফিফটি ৯৭৪টি। নিউজিল্যান্ডের ব্যাটসম্যানেরা ১০০৬ বার শূন্য রানে আউট হয়েছেন। চলতি ওয়েলিংটন টেস্টে দ্বিতীয় দিন পর্যন্ত এই হিসাব।
টেস্টে শ্রীলঙ্কার ব্যাটসম্যানদের রানসংখ্যা। আশির দশক থেকে যতগুলো দেশের টেস্ট অভিষেক হয়েছে, তাঁদের মধ্যে শ্রীলঙ্কাই প্রথম। ১৯৮২ সালে টেস্ট অভিষেকের পর এই ৪২ বছরে শ্রীলঙ্কার টেস্টসংখ্যা তিন শ পেরিয়ে গেছে। উপমহাদেশের অন্য দুটি বড় দল ভারত ও পাকিস্তানের তুলনায় প্রতি বছর গড়ে বেশি টেস্ট খেলেছে শ্রীলঙ্কা (৭.৬৯টি করে)।শ্রীলঙ্কার ৩২৩ টেস্টে খেলেছেন ১৬৭ জন ক্রিকেটার। ৫৭৮৮ ইনিংসে ৭৪২বার অপরাজিত থেকেছেন ব্যাটসম্যানেরা। সেঞ্চুরি ৩০৭টি, ফিফটি ৬৯৫টি। ৬৫৭বার শূন্য রানে আউট হয়েছেন শ্রীলঙ্কার ব্যাটসম্যানরা।
আরও পড়ুনঅ্যাটকিনসনের হ্যাটট্রিকের দিনে ইংল্যান্ডের বড় লিড০৭ ডিসেম্বর ২০২৪
টেস্টে বাংলাদেশের ব্যাটসম্যানদের রানসংখ্যা।টেস্টে বাংলাদেশের বয়স ২৪ বছর। এ সময়ে বছর প্রতি টেস্ট খেলার গড়ে জিম্বাবুয়ের চেয়ে এগিয়ে বাংলাদেশ (৬.২৫টি করে)। ব্যাটসম্যানদের রানসংখ্যায় যে চারটি দলের মোট রান এখনো লাখ পার হয়নি, বাংলাদেশের রান তাদের মধ্যে সর্বোচ্চ। তবে জিম্বাবুয়ে বাদে অন্য দুটি দল এই হিসাবে পিছিয়ে থাকবে অনেক পরে টেস্টে অভিষিক্ত হওয়ায়। সেঞ্চুরিসংখ্যায় বাংলাদেশ এই চারটি দলের মধ্যে এগিয়ে থাকলেও এখানেই একই ব্যাপার খাটে।বাংলাদেশের ১৫০ টেস্টে খেলেছেন ১০৬ জন খেলোয়াড়। ইনিংস–সংখ্যা ৩০৭৭, অপরাজিত থেকেছেন ৩৩২বার। সেঞ্চুরি ৮২টি, ফিফটি ২৯৫টি। ৪০৪ বার শূন্য রানে আউট হয়েছেন বাংলাদেশের ব্যাটসম্যানেরা।
টেস্টে জিম্বাবুয়ের ব্যাটসম্যানদের মোট রানসংখ্যা। জিম্বাবুয়ের টেস্ট অভিষেক ৩২ বছর আগে। মাঝে ২০০৫ সালে সেপ্টেম্বরের পর থেকে ২০১১ সালের ফেব্রুয়ারি পর্যন্ত এই সংস্করণে খেলেনি তাঁরা। টেস্টে এক শ এর বেশি ম্যাচ খেলার তালিকায় জিম্বাবুয়েই সবচেয়ে কম ম্যাচ খেলেছে।জিম্বাবুয়ের হয়ে ১১৮ টেস্টে খেলেছেন ১২৯ জন। ইনিংস–সংখ্যা ২৩৪৬, অপরাজিত থেকেছেন ২৬৪ বার। ৬৪ সেঞ্চুরি, ২৪৮ ফিফটি। ৩২৪বার শূন্য রানে আউট হয়েছেন জিম্বাবুয়ের ব্যাটসম্যানরা।
টেস্ট ক্রিকেটে এ দুটি দল নবীনতম সদস্য। ২০১৮ সালে অভিষেক। ৯টি করে টেস্ট খেলেছে তারা। আফগানিস্তানের হয়ে খেলেছেন ৩২ জন, আয়ারল্যান্ডের হয়ে ২৯ জন। ১৯০ ইনিংসে আইরিশ ব্যাটসম্যানরা অপরাজিত থেকেছেন ২১ বার।আয়ারল্যান্ডের ব্যাটসম্যানদের মোট রানসংখ্যা ৩৭৬৯। সেঞ্চুরি ৪টি, ফিফটি ১৯টি। ২৮ বার শূন্য রানে আউট হয়েছেন আইরিশ ব্যাটসম্যানরা। আফগানিস্তানের রানসংখ্যা ৩৪৭৭। সেঞ্চুরি ৪টি, ১৮ ফিফটি। ৩১বার শূন্য রানে আউট হয়েছেন আফগান ব্যাটসম্যানেরা।",Game,Prothom Alo
আজ টিভিতে যা দেখবেন (৮ ডিসেম্বর ২০২৪),https://www.prothomalo.com/sports/426w2obgpo,১৯ ঘণ্টা আগে,"বাংলাদেশ-ওয়েস্ট ইন্ডিজ ওয়ানডে সিরিজ শুরু আজ। অনূর্ধ্ব-১৯ এশিয়া কাপ ক্রিকেটের ফাইনালে মুখোমুখি বাংলাদেশ ও ভারত।
বাংলাদেশ-ওয়েস্ট ইন্ডিজসন্ধ্যা ৭-৩০ মি., টি স্পোর্টস ও নাগরিক
নিউজিল্যান্ড-ইংল্যান্ডভোর ৪টা, সনি স্পোর্টস ২
অস্ট্রেলিয়া-ভারতসকাল ১০টা, স্টার স্পোর্টস ১
বাংলাদেশ-ভারতবেলা ১১টা, সনি স্পোর্টস ৫
দক্ষিণ আফ্রিকা-শ্রীলঙ্কাবেলা ২টা, স্পোর্টস ১৮-১
ফুলহাম-আর্সেনালরাত ৮টা, স্টার স্পোর্টস সিলেক্ট ১
টটেনহাম-চেলসিরাত ১০-৩০ মি., স্টার স্পোর্টস সিলেক্ট ১",Game,Prothom Alo
"কনসার্টে নেচে ভাইরাল, কে এই তরুণী",https://www.prothomalo.com/entertainment/song/n1iq47ac4p,৫ ঘণ্টা আগে,আরও পড়ুনবিয়ন্সে ছাড়া আর কে হতেন০৪ ডিসেম্বর ২০২৪,Entertainment,Prothom Alo
"পরীমনি–বুবলীর ভার্চ্যুয়াল যুদ্ধ, নয় মাস পর মুখ খুললেন নায়িকা",https://www.prothomalo.com/entertainment/dhallywood/gv6p0z8hss,৭ ঘণ্টা আগে,"চলতি বছরের মার্চে ভার্চ্যুয়াল যুদ্ধে মুখোমুখি হন পরীমনি ও শবনম বুবলী। ঢাকাই ছবির আলোচিত দুই অভিনেত্রীর মধ্যে ঝামেলার সূত্রপাত ছেলের জন্মদিনে বুবলীর ফেসবুকে আপলোড করা একটি ভিডিওকে ঘিরে। পরীমনির দাবি ছিল, তাঁর দেখাদেখি একই রকম ভিডিও বানিয়েছেন ববুলী।ফেসবুকে বুবলীর পোস্ট করা ভিডিও দেখে পরীমনি লিখেছিলেন, ‘আপা গো আপা! পুরাটাই কপি মারলেন! কথা, মিউজিক লাইন, ভয়েস টোন ডেলিভারি থেকে সব! কিন্তু আবেগ তো কপি করা যায় না আপা!’ ছেলে পদ্মর জন্মদিনে আবেগঘন ভিডিও বার্তা দিয়েছিলেন নায়িকা। পরী হয়তো ভেবেছিলেন, সেই বার্তাই কপি করেছেন বুবলী।
এরপরই পাল্টা পোস্ট দিয়ে বুবলী লিখেছেন, ‘পাশের দেশগুলো টালিউড বা বলিউড ইন্ডাস্ট্রিতে লাস্ট কয়েক বছর মিল থাকছে অধিকাংশ বিয়েতে, যেখানে বিয়ের ড্রেসের কালার, অ্যারেঞ্জমেন্ট, বর-কনের আসা থেকে শুরু করে অনেক প্রেজেন্টেশনেই মিল থাকছে।’অবশেষে ঘটনার প্রায় নয় মাস পর এ প্রসঙ্গ নিয়ে কথা বললেন পরীমনি।পরীমনি ও বুবলীর দ্বন্দ্ব ফেসবুকে সীমাবদ্ধ ছিল। দুজনে এ নিয়ে সামনাসামনি কোনো কথা বলেননি। তবে একটা সময়ে বুবলীর বড় বোন একসময়ের গায়িকা নাজনীন মিমি ইঙ্গিতপূর্ণ কথা বলেন পরীমনিকে ঘিরে। তারপর পরীমনিও তেলে–বেগুনে জ্বলে ওঠেন, ফেসবুকে আরও কথা বলেন।বেসরকারি টেলিভিশন চ্যানেল নাগরিকে দেওয়া সাক্ষাৎকারে নয় মাস আগের সেই প্রসঙ্গ ওঠতেই পরীমনি বলেন, ‘আপনি (শবনম বুবলী) আমাকে ডাকবেন, আসো তো পরী, কী হয়েছে। চলো বসি, কী হয়েছে দেখি। তা না করে আপনার ভাইবোন চৌদ্দগুষ্টি নিয়ে আমার গলা চেপে ধরবেন!’
আরও পড়ুনপরীমনি–বুবলীর একসঙ্গে ‘খেলা হবে’২৫ সেপ্টেম্বর ২০২৩
কথা প্রসঙ্গে পরীমনি আরও বললেন, ‘বুবলীর বোনকে তো আমি চিনতামই না। উনার বোন যখন একটা বাজে স্ট্যাটাস দিচ্ছে, এসব যখন আবার আমার লোকজন আমাকে দেখাচ্ছে, তখন তো বিষয়টা দুঃখজনক। যার সাথে আমার কথা হচ্ছে, তারই আমাকে বলা উচিত। আমার সবকিছু আমাকেই জবাব দিতে হয়েছে। আমার তো আর কেউ নাই। থাকলেও অবশ্য আমিই কথা বলতাম। কারণ, সমস্যাটা যেহেতু আমার। এখানে পরিবারকে টানার কোনো অর্থ তো হয় না। আমার কাছে যেটা আছে, সেটা হচ্ছে সত্যি। এই সত্যিটাই আমার শক্তি।’
আরও পড়ুনসাকলায়েনের জন্য খারাপ লাগছে, সাক্ষাৎকারে পরীমনি২৫ জুন ২০২৪
বুবলীর সঙ্গে পরীমনির সম্পর্কের তিক্ততা যখন সামনে আসে, তখন অনেকে ভেবেছিলেন অপু বিশ্বাস ইন্ধন জোগাচ্ছেন।এ প্রসঙ্গে পরীমনি বললেন, ‘অপুদির (অপু বিশ্বাস) সঙ্গে তো আমার এত খাতির নাই। আড্ডাবাজির সম্পর্কও না। অপুদি কী রান্না করছ, খেতে আসতেছি, এই ধরনের সম্পর্ক তো মোটেও না। তবে অপুদিকে আমি পছন্দ করি, ভালোবাসি এটা সত্য। কিন্তু উনি আমাকে কতটা পছন্দ করেন, এটা আমি বুঝতে পারি না মাঝেমধ্যে (হাসি)।’
আরও পড়ুন‘আগে দুই-তিন ঘণ্টা পিটাব, তারপর কথা’, কার উদ্দেশে বললেন বুবলী১৫ জুন ২০২৪
কেউ কেউ আবার তখন এমনটা ভেবেছিলেন, পরীমনি ও বুবলী কিছু একটা পোস্ট করলে তা একে অপরকে ইঙ্গিত করেই করেছেন। এমন প্রসঙ্গও খোলাসা করলেন পরীমনি। বললেন, ‘আমি দেখতামই না তিনি কী করেছেন। আমার শুভাকাঙ্ক্ষীদের কেউ যখন বলত, এমনটা হয়েছে, পাঠালে তখন দেখা হতো, এই যা। এর বাইরে আর কিছু না।’
আরও পড়ুনএবার কি ভার্চ্যুয়াল যুদ্ধে লিপ্ত বুবলী আর পরীমনি২১ মার্চ ২০২৪",Entertainment,Prothom Alo
আলোচিত সেই সিরিজের নগ্ন দৃশ্য নিয়ে মুখ খুললেন অভিনেতা,https://www.prothomalo.com/entertainment/ott/0mzthkpngb,৮ ঘণ্টা আগে,"কোভিডের কারণে লকডাউন চলছে। তখনই ওটিটি প্ল্যাটফর্ম হুলুতে মুক্তি পায় মিনি সিরিজ ‘নরমাল পিপল’। ২০২০ সালের ২৬ এপ্রিল মুক্তির পর ব্রিটিশ সিরিজটি ব্যাপক জনপ্রিয়তা পায়। সারা দুনিয়ার তরুণেরা বুঁদ ছিলেন সিরিজটিতে। ‘নরমাল পিপল’ এতটাই জনপ্রিয় যে মুক্তির চার বছর পরও সিরিজটি নিয়ে কথা বলতে হয় এর অভিনয়শিল্পীদের। এবার সিরিজটিতে নগ্ন দৃশ্যে অভিনয় করা নিয়ে কথা বললেন পল মেসক্যাল। খবর ভ্যারাইটির
‘নরমাল পিপল’ দিয়ে রাতারাতি তারকা বনে যান পল মেসক্যাল আর ডেইজি এগার-জোন্স। মেসকালের ক্যারিয়ারের মোড় ঘুরিয়ে দেয় সিরিজটি। রোমান্টিক সিরিজটিতে বেশ কয়েকটি ঘনিষ্ঠ দৃশ্য ছিল, একটি দৃশ্যে পুরোপুরি নগ্ন দেখা যায় ডেইজি এগার-জোন্স আর পল মেসক্যালকে।
এই আইরিশ অভিনেতা এখন আলোচনায় ‘গ্ল্যাডিয়েটর ২’ সিনেমায় অভিনয় করে। সম্প্রতি জনপ্রিয় টিভি অনুষ্ঠান ‘স্যাটারডে নাইট লাইভ’ সঞ্চালনা করেন মেসক্যাল। অনুষ্ঠানের ৫০তম মৌসুমে বিশেষ অতিথি হিসেবে সঞ্চালনা করেন তিনি, সেখানেই কথা বলেন ‘নরমাল পিপল’-এর নগ্ন দৃশ্য নিয়ে।
অনুষ্ঠানের একপর্যায়ে নিজের কাজ নিয়ে একটি সংকলিত ভিডিও দর্শকদের দেখান মেসক্যাল। এর মধ্যে ছিল ‘নরমাল পিপল’-এর কিছু দৃশ্যও।
যা দেখতে দেখতে তিনিও হেসে ওঠেন, হাসি সংক্রমিত হয় দর্শকদের মধ্যেও।
পল মেসক্যাল বলেন, ‘আপনারা বুঝতেই পারছেন আবেগের দৃশ্য করতে আমি অস্বস্তিতে ভুগি না। যেকোনো ধরনের আবেগের দৃশ্য, অন্তরঙ্গ দৃশ্য বা পর্দায় নগ্ন হওয়া নিয়ে আমি ভীত নই।
তবে আমার সাম্প্রতিক সিনেমা “গ্ল্যাডিয়েটর ২” ভিন্ন ধরনের। এবার আমি বড় পরিসরের একটি অ্যাকশন সিনেমায় অভিনয় করেছি।’
আরও পড়ুন‘নরমাল পিপল’ ভুলতে পারেননি এগার-জোন্স১৬ জুলাই ২০২৪
মেসক্যাল জানান, ‘স্যাটারডে নাইট লাইভ’ অনুষ্ঠানটি তাঁর নিজেরও খুব পছন্দের। ছোটবেলা থেকে অনুষ্ঠানটি দেখে আসছেন, সেই অনুষ্ঠান সঞ্চালনার সুযোগ পেয়ে তিনি খুবই আনন্দিত।",Entertainment,Prothom Alo
"ভুয়া ভিডিও ফাঁস,দক্ষিণি অভিনেত্রীর ক্ষোভ",https://www.prothomalo.com/entertainment/bollywood/grftyqgmou,৯ ঘণ্টা আগে,"দক্ষিণি সিনেমা দুনিয়ায় পরিচিত নাম প্রজ্ঞা নাগরা। তামিল, মালয়ালম বিভিন্ন সিনেমায় দেখা গেছে তাঁকে। তবে এবারের ভিন্ন কারণে খবরের শিরোনামে অভিনেত্রী। কিছুদিন আগেই তাঁর ব্যক্তিগত মুহূর্তের ভিডিও ফাঁস হয়েছে। অভিনেত্রীর দাবি, এটা ভুয়া ভিডিও—যা এআই প্রযুক্তির সাহায্য নিয়ে তৈরি করা হয়েছে। এ প্রসঙ্গে নিজের এক্স হ্যান্ডলে হতাশা ও ক্ষোভ জানিয়েছেন প্রজ্ঞা।
‘এখনো বিশ্বাস হচ্ছে না। মনে হচ্ছে বাজে একটি স্বপ্ন দেখছি, হয়তো এখনই জেগে উঠব।’ এভাবেই গতকাল নিজের এক্স হ্যান্ডলে হতাশার কথা জানান অভিনেত্রী।
তিনি আরও লিখেছেন, ‘প্রযুক্তির উদ্দেশ্য ছিল আমাদের সাহায্য করা এবং আমাদের জীবনকে দুর্বিষহ না করা।
কিন্তু এআই প্রযুক্তির সাহায্যে যাঁরা এ ধরনের কনটেন্ট তৈরি করেছেন আর ছড়িয়ে দিতে সাহায্য করেছেন, তাঁরা এটা করেছেন বাজে উদ্দেশ্য নিয়ে। আমি প্রার্থনা করি, অন্য কোনো নারীকে যেন এই অগ্নিপরীক্ষার মধ্য দিয়ে যেতে না হয়। সবাই নিরাপদে থাকুন।’
২০২২ সালে তামিল সিনেমা ‘ভারালারু মুক্কিয়াম’ দিয়ে চলচ্চিত্র অভিষেক প্রজ্ঞার। গত বছর তাঁকে দেখা গেছে মালয়ালম সিনেমা ‘নাধিকালিল সুন্দরী যমুনা’ সিনেমায়। ইনস্টাগ্রামেও বেশ জনপ্রিয় এই অভিনেত্রী। তাঁর অনুসারী সংখ্যা প্রায় ১৫ লাখ।
আরও পড়ুননগ্ন দৃশ্যে দেখে এই অভিনেত্রীর পরিবারের সদস্য কী বলেছিলেন০৫ ডিসেম্বর ২০২৪",Entertainment,Prothom Alo
টাইম সাময়িকীর চোখে সেরা ১০ সিরিজের কোনটি দেখেছেন,https://www.prothomalo.com/entertainment/tv/bkq6luciox,১০ ঘণ্টা আগে,"‘শোগান’তালিকার শীর্ষে রয়েছে হুলুতে মুক্তি পাওয়া এই ড্রামা সিরিজটি। এমিতে রেকর্ড ১৮টি পুরস্কার জেতা সিরিজটিকে চলতি বছরের অন্যতম সেরা সিরিজ মনে করেন অনেক সমালোচক। ১০ পর্বের সিরিজটি নির্মিত হয়েছে ১৯৭৫ সালে প্রকাশিত জেমস ক্ল্যাভেলের উপন্যাস অবলম্বনে।
নির্মাণ, চিত্রনাট্য, ভিজ্যুয়াল, অভিনয় মিলিয়ে সিরিজটি এতটাই প্রশংসিত হয়েছে যে এর মধ্যেই এটির দ্বিতীয় ও তৃতীয় মৌসুমের কাজ শুরু হয়ে গেছে। সিরিজটিতে অভিনয় করেছেন হিরোয়কি সানাদা, কসমো জার্ভিস, আনা সাওয়াই প্রমুখ।
‘ইন্ডাস্ট্রি’তালিকার দুইয়ে রয়েছে এইচবিওর এ সিরিজটি। ২০২০ সালে মুক্তি পায় সিরিজটির প্রথম মৌসুম, চলতি বছর এসেছে তৃতীয় কিস্তি। লন্ডনের একটি ব্যাংকের গল্প নিয়ে নির্মিত হয়েছে সিরিজটি। কাল্পনিক এক ব্যাংকের গল্পের মাধ্যমে পুঁজিবাদের নানা রূপ দেখিয়েছেন নির্মাতা। মিকি ডন ও কোনার্ড কের সিরিজটিতে অভিনয় করেছেন মারিসা অ্যাবেলা, কেন লেউং প্রমুখ।
‘সে নাথিং’হুলু ও ডিজনি প্লাসে প্রচারিত এই আইরিশ সিরিজটি মুক্তির পরেই আলোচনায় উঠে আসে। আট পর্বের ঐতিহাসিক ড্রামা ঘরানার সিরিজটি তৈরি হয়েছে প্যাট্রিক র‍্যাডেন কিফের উপন্যাস অবলম্বনে। জশ জেতুমার পরিচালিত সিরিজটিতে অভিনয় করেছেন লোলা পেট্টিক্রু, হ্যাজেল ডৌপ, অ্যান্থনি বয়েল।
‘পেনেলোপে’১৬ বছর বয়সী এক কিশোরী বাড়ি ছাড়ে প্রকৃতির টানে। আধুনিক জীবনের চেয়ে বন্য–জীবনই তাঁর ভালো লাগে। এমন গল্প নিয়ে নির্মিত হয়েছে নেটফ্লিক্সের সিরিজটি। মার্ক ডাপ্লাস ও মেল এসলিন নির্মিত এ সিরিজের প্রধান চরিত্রে অভিনয় করেছেন মেগান স্কট।‘ফ্যান্টাসমাস’কমেডি ঘরানার ছয় পর্বের সিরিজটি মুক্তি পায় গত জুনে। এইচবিওর সিরিজটি বানিয়েছেন হুলিও তোরেস। এতে নির্মাতা হুলিও তোরেস নিজেও অভিনয় করেছেন। এ ছাড়া আছেন মার্টিন গুতিরেজ।
‘সামবডি সামহয়ার’মার্কিন এই কমেডি-ড্রামা সিরিজের প্রধান চরিত্রে অভিনয় করেছেন ব্রিজেট এভারেট। হানাহ বস ও পল থুরিনের সিরিজটি প্রচারিত হয়েছে এইচবিওতে। ২০২২ সালে মুক্তি পায় সিরিজটির প্রথম মৌসুম। এবার এসেছে তৃতীয় মৌসুমের সাতটি পর্ব।
‘ইন্টারভিউ উইথ দ্য ভ্যাম্পায়ার’অ্যানে রাইসের দ্য ভ্যাম্পায়ার ক্রনিকলস অবলম্বনে নির্মিত এই গথিক হরর সিরিজটি বানিয়েছেন রোলিন জোন্স। ২০২২ সালে প্রিমিয়ারের পর সিরিজটি প্রশংসিত হয়। চলতি বছর মুক্তি পেয়েছে সিরিজটির দ্বিতীয় কিস্তি। এতে অভিনয় করেছেন জ্যাকব অ্যান্ডারসন, স্যাম রেইড। এটি প্রচারিত হয়েছে এএমসি নেটওয়ার্কে।
‘দ্য সিমপ্যাথাইজার’তালিকার আটে আছে এইচবিওর আরেকটি সিরিজ ‘দ্য সিমপ্যাথাইজার’। সাত পর্বের সিরিজটি যৌথভাবে নির্মাণ করেছেন পার্ক চান-উক ও মার্ক মুনডেন ও ফারনান্দো মেইরিলেস। এতে অভিনয় করেছেন রবার্ট ডাউনি জুনিয়র ও হোয়া সোয়ানদে।
‘বেবি রেইন্ডার’নেটফ্লিক্সে মুক্তি পাওয়া এই ব্রিটিশ ব্ল্যাক কমেডি সিরিজ চলতি বছরের অন্যতম চর্চিত কাজ। ওয়েরোনিকা টোফিসকা ও জোসেফিন ব্ররনেবাচ পরিচালিত সিরিজটিতে অভিনয় করেছেন রিচার্ড গাড, জেসিকা গার্নিং প্রমুখ। সাত পর্বের সিরিজটিতে যেভাবে আবেগকে ঘিরে তৈরি হওয়া জটিলতা তুলে ধরেছেন নির্মাতা, সেটার তারিফ করেছেন সমালোচকেরা। চলতি বছর নেটফ্লিক্সের সবচেয়ে বেশি দেখা সিরিজের একটি এটি।
‘পাচিনকো’টাইম–এর তালিকায় সেরা ১০ সিরিজের মধ্যে সর্বশেষটি অ্যাপল টিভি প্লাসের ‘পাচিনকো’। ড্রামা ঘরানার সিরিজটিতে ১৯১৫ থেকে ১৯৮৯ সাল পর্যন্ত একটি কোরীয় পরিবারের কয়েক প্রজন্মের গল্প তুলে ধরা হয়েছে।
আরও পড়ুনহ্যালোউইনে দেখতে পারেন এই ১০ বাংলা সিনেমা-সিরিজ৩০ অক্টোবর ২০২৪
মিন জিন লির একই নামের উপন্যাস অবলম্বনে নির্মিত এ সিরিজটি বানিয়েছেন সু হিউ। এতে অভিনয় করেছেন সোজি আরাই, জিন হা, জুন-উ জুং।",Entertainment,Prothom Alo
এবার কোরীয় প্রেসিডেন্টকে গ্রেপ্তারের দাবি তুললেন শিল্পীরা,https://www.prothomalo.com/entertainment/world-cinema/dvc5vty7s8,১১ ঘণ্টা আগে,"দক্ষিণ কোরিয়ার প্রেসিডেন্ট ইউন সুক–ইওলকে বরখাস্ত, অভিশংসন ও গ্রেপ্তারের দাবি তুলেছেন অস্কারজয়ী নির্মাতা বং জুন-হো, অভিনেত্রী মুন সো রিসহ আড়াই হাজারেও বেশি চলচ্চিত্রকর্মী। খবর দ্য কোরিয়া টাইমসেরদক্ষিণ কোরিয়ায় গত মঙ্গলবার রাতে হঠাৎ সামরিক আইন জারি করলে দেশটিতে রাজনৈতিক উত্তেজনা শুরু হয়। বিক্ষোভের মুখে সামরিক আইন জারির ঘোষণা প্রত্যাহার করতে বাধ্য হন প্রেসিডেন্ট।
সেই থেকে দক্ষিণ কোরিয়ার রাজনীতিতে অনিশ্চয়তা চলছে। রাজনৈতিক দলগুলো ইউন সুক–ইওলকে অভিশংসনের জোরালো দাবি তুলেছে। এর মধ্যে গতকাল শনিবার ‘অপরাধী প্রেসিডেন্টকে সরান ও গ্রেপ্তার করুন’ শীর্ষক এক বিবৃতি দিয়েছে দেশটির ৭৭টি চলচ্চিত্র সংগঠন।
স্বাক্ষরদাতাদের মধ্যে কং ডং উন, কিম গো ইউন, পার্ক ইউন বিনসহ আরও অনেক তারকা রয়েছেন। নির্মাতারা বলছেন, ইউন সুক–ইওলকে বরখাস্ত করে বিশৃঙ্খরা দূর করা দরকার। বিবৃতিতে বলা হয়, ‘আমরা জরুরি ভিত্তিতে তাঁকে বরখাস্ত, অভিসংশন ও গ্রেপ্তারের দাবি করছি।’সামরিক আইন জারি করে তীব্র সমালোচনার মুখে জাতির কাছে ক্ষমা চেয়েছেন দক্ষিণ কোরিয়ার প্রেসিডেন্ট ইউন সুক-ইওল।
আরও পড়ুনটিকিট বিক্রির রেকর্ড গড়ল যে কোরীয় সিনেমা০৬ এপ্রিল ২০২৪",Entertainment,Prothom Alo
"দেখা হোক না হোক, আমাদের দারুণ একটা বন্ধুত্ব আছে",https://www.prothomalo.com/entertainment/1nki0h092j,১১ ঘণ্টা আগে,ফেসবুকে তারকারা বেশির ভাগ সময়ই সরব থাকেন। প্রকাশ করেন তাঁদের কাজের খবরসহ নানা ঘটনা। কখনো কখনো সেগুলোই বৈচিত্র্য হয়ে ধরা দেয় ভক্তদের কাছে। একনজরে দেখে নিতে পারেন ফেসবুকের পাতা থেকে তারকাদের মনের কথা।,Entertainment,Prothom Alo
"কিছু একটা হতেই হবে, এমন তাড়না ছাড়াও জীবনযাপন সম্ভব: আফজাল হোসেন",https://www.prothomalo.com/entertainment/tv/nv7tjoedqy,১২ ঘণ্টা আগে,"৭০ বছর বয়সে এসে ‘দ্বিতীয় ইনিংস’ খেলছেনআফজাল হোসেন। কোভিডের পর এই নতুন শুরু। এই সময়ে যতগুলো ‘ম্যাচ’ খেলেছেন, দর্শক তাঁকে নতুন করে আবিষ্কার করেছেন। সম্প্রতি বঙ্গতে মুক্তি পেয়েছে তাঁর অভিনীত সিরিজ ‘মেসমেট’। চরকিতে আসছে ‘ষ’-এর দ্বিতীয় মৌসুম, এ ছাড়া ব্যস্ত চলচ্চিত্র নিয়ে। অভিনেতার ‘দ্বিতীয় ইনিংস’-এর খবর জানতে গত মঙ্গলবার তাঁর ধানমন্ডির কার্যালয়ে গিয়েছিলেনমনজুর কাদের
নির্ধারিত সময়ে পৌঁছে যাই। আগের দিন রাতে ফোনে বলেছিলেন, কী যেন সম্পাদনা করছেন। নতুন কিছু বানিয়েছেন? আফজাল হোসেন বললেন, ‘চুপচাপ বসে থাকতে পারি না। মাথায় কিছু না কিছু চলতেই থাকে। গতকাল রাতে (সোমবার) আমারই লেখা কবিতার ভিডিও চিত্র বানাচ্ছিলাম। কবিতা পড়ায় উৎসাহ কম, সেটা দেখা ও শোনার উপযুক্ত করে সামনে এগিয়ে দিলে অনেকে হয়তো আগ্রহ নিয়ে শুনবেন এবং দেখবেন।’ কবিতা দিয়ে শুরুর পর আলাপে আলাপে চলে আসে নানা প্রসঙ্গ।আর্ট কলেজ থেকে অভিনয়েছোটবেলা থেকে ছবি আঁকতে ভালোবাসতেন। শিল্পী হওয়ার স্বপ্ন নিয়ে ১৯৭০ সালে আফজাল হোসেন ঢাকায় আসেন। ভর্তি হন আর্ট কলেজে। ব্যাচেলর অব ফাইন আর্টস ডিগ্রি নেন। তখন মাস্টার্স করার সুযোগ ছিল না। কলেজ থেকে বেরিয়ে ঢাকা থিয়েটারে যোগ দেন। একই বছরে টেলিভিশনে অভিনয় করার সুযোগ করে দেন আবদুল্লাহ আল মামুন। ক্রমে হয়ে ওঠেন জনপ্রিয় টেলিভিশন অভিনেতা, নায়ক। সেই সময়ের আরেক জনপ্রিয় অভিনয়শিল্পী সুবর্ণা মুস্তাফা আর আফজাল হোসেন একের পর আলোচিত নাটকে অভিনয় করে জনপ্রিয় জুটি হিসেবে প্রতিষ্ঠা পান। আগামী বছর অভিনয়ের চতুর্থ দশকে পা দেবেন আফজাল হোসেন।
নানা রকম আফজাল হোসেনছাত্রজীবন থেকে বইয়ের প্রচ্ছদ আর রেখাচিত্র আঁকতে শুরু করেন। দুই বিষয়েই লক্ষণীয় বদল আনেন তিনি। টেলিভিশনের জন্য অনেক নাটক রচনা করেছেন। তাঁর লেখা ‘পারলে না রুমকি’ এখনো জনপ্রিয় রোমান্টিক নাটক। টেলিভিশন উপস্থাপক হিসেবেও তাঁর খ্যাতির কথা সবার জানা।আফজাল হোসেন কবিতা লেখেন, পাঁচটি কবিতাগ্রন্থ প্রকাশিত হয়েছে। প্রথম কবিতাগ্রন্থ ‘তিন নারীর পাঠশালা’ ২০০৭ সালে প্রকাশিত হয়। চার বছর পর আসে দ্বিতীয় কবিতাগ্রন্থ ‘শুধু একটাই পা’। এই দুটি গ্রন্থের জন্য সিটি আনন্দ আলো সাহিত্য পুরস্কার পান। প্রকাশিত অন্যান্য কবিতাগ্রন্থ ‘কোনো জোনাকি এ অন্ধকার চেনে না’, ‘১৯ নং কবিতা মোকাম’, ‘আমরা ধুলোকাদার আমরা আদর্শলিপির’।ছাত্রজীবন থেকে কবিতা পড়ার অভ্যাস। আফজাল বললেন, ‘আর্ট কলেজে পড়ার সময় বন্ধুবান্ধব সবাই একত্রিত হলেই আমার কাছ থেকে কবিতা শুনতে চাইত। তার মানে, কবিতার প্রতি একটা আগ্রহ মানুষের আছে। তখন পরিবেশটা এমন ছিল, এক বন্ধু গিটার বাজাচ্ছে, আমরা গোল হয়ে বসে আছি। হঠাৎ আমাকে বলত, “তুই একটা কবিতা পড়”। দেখা গেল, আমি কবিতা পড়ছি, আরেক বন্ধু গিটার বাজাচ্ছে। এভাবেই আমাদের আড্ডা চলত। আমারও আস্তে আস্তে কবিতা পড়ার আগ্রহটা বাড়তে থাকে।’ওই সময় বেশ কয়েকজন কবির কবিতা এই অভিনয়শিল্পীকে আলোড়িত করত। আফজাল হোসেনের প্রিয় কবির তালিকায় আছেন জীবনানন্দ দাশ, নির্মলেন্দু গুণ, আবুল হাসান, শামসুর রাহমান, সৈয়দ শামসুল হক। এই সময়ে যাঁরা কবিতা লেখেন, তাঁদের সঙ্গে যদিও খুব একটা সংযোগ নেই। তারপরও যাঁদের কবিতা পড়ার সুযোগ হয়, তাঁদের মধ্যে ইরাজ আহমেদ ও আলতাফ শাহনেওয়াজের কবিতা ভালো লাগে। আলাদা লাগে তারিক সুজাতের কবিতা।
আরও পড়ুনকোনো কোনো ঘটনার বৈজ্ঞানিক ব্যাখ্যাও পাইনি : আফজাল হোসেন১৯ এপ্রিল ২০২২
বাংলাদেশের বিজ্ঞাপন জগতে যে ব্যাপক পরিবর্তন, সেটার পেছনেও রয়েছে আফজাল হোসেনের অবদান। আফজাল হোসেন এখন নিয়মিত লেখেন, নিয়মিত আঁকেন। বললেন, এই দুটো কাজ অনেক আনন্দের, তাঁর একান্ত নিজের। কোনোটা করতে মন চাইলে যখন-তখন শুরু করে দেওয়া যায়, কাউকেও প্রয়োজন পড়ে না। এটা একটা বড় সুবিধা।কী নিয়ে লেখালেখি করছেন এখন? জানালেন, বিজ্ঞাপনচিত্র নিয়ে একটা দীর্ঘ লেখা লিখছেন। অনেক দিন ধরে একটা উপন্যাস লেখার চেষ্টা করছেন। কখনো গড়গড় করে লেখা যায়, কখনো যায় না। ‘উপন্যাস ভেবেচিন্তে, হিসাব–নিকাশ করে লিখতে হয়। কবিতা কখনো ভেবেচিন্তে আয়োজন করে লিখতে পেরেছি, মনে পড়ে না। একটা কবিতা লিখব—ভেবে লিখতে বসি না। কবিতা শূন্য থেকে এসে মনের দরজায় কড়া নাড়ে, দরজা খুলে দিই। কবিতা আমার বাধ্য নয়। দেখা যায় চার দিনে ছয়টা কবিতা লিখে ফেলতে পেরেছি, আবার এমনও হয়, পুরো মাসে কোনো কবিতা আসেনি।’ বললেন আফজাল হোসেন।আরও জানালেন, আগামী বছর নিজের ছবির প্রদর্শনী করার ইচ্ছা আছে তাঁর।
আরও পড়ুনস্বামী হিসেবে কেমন, স্ত্রীর কাছে খোলাচিঠিতে জানতে চেয়েছেন আফজাল হোসেন১৫ ফেব্রুয়ারি ২০২৪
দ্বিতীয় ইনিংসকোভিডের পর যেন নতুন করে শুরু আফজাল হোসেনের। মোস্তফা সরয়ার ফারুকীর ‘লেডিস অ্যান্ড জেন্টেলমেন’, অমিতাভ রেজার ‘বোধ’, সৈয়দ আহমেদ শাওকির ‘কারাগার’, নুহাশ হ‌ুমায়ূনের ‘পেট কাটা ষ’; টেলিভিশন, চলচ্চিত্রের পর ওটিটিতে তাঁকে নতুনভাবে আবিষ্কার করেন দর্শক। কেমন উপভোগ করছেন এই দ্বিতীয় ইনিংস? আফজাল বললেন, ‘একটা ইনিংস কেটে গেছে চমৎকারভাবে। পরের ইনিংসটা আরেক রকমভাবে কাটুক; যেকোনো অভিনেতার এমনই চাওয়া। ভালো কাটছে। নুহাশ হ‌ুমায়ূনের ‘ষ ২’-তে অভিনয় করলাম। সেদিন সে বলল, এটা আগের চেয়েও পছন্দ করার মতো হয়েছে। উত্তেজনায় আছি।’সম্প্রতি নতুন একটি চলচ্চিত্রের শুটিং শুরু করেছেন। একদল তরুণ সিনেমাটি বানাচ্ছেন। ‘শিল্পজীবি’ নামে ছবিটির পরিচালক মুকিতুল বারী। আফজাল জানালেন, এটা একজন লেখক ও তাঁর লিখতে চাওয়া এবং লিখতে না পারার সংকট ও সংগ্রামের গল্প। এই সংকট ও সংগ্রামের পাশাপাশি আরও একটি গল্প চলতে থাকে। এখানে আফজাল হোসেনের বিপরীতে অভিনয় করেছেন আফসানা মিমি। দুই দশক আগে ‘ভোকাট্টা’ নাটকে তাঁদের প্রথম একসঙ্গে কাজ করা। এরপর কয়েকটি কাজ করলেও চলচ্চিত্রে এবারই প্রথম বলে জানালেন আফজাল হোসেন।
আরও পড়ুননিজেকে বাদ দিয়ে অন্যদের দোষী ভাবা—রোগ, অসুস্থতা: আফজাল হোসেন২৬ মার্চ ২০২৩
আফজাল অভিনয় করেন বিরতি দিয়ে দিয়ে। এটা কেন? ‘অভিনয় ভালোবাসি, কিন্তু তা আমার পেশা নয়; তাই নিয়মিত করা সম্ভব হয়ে ওঠে না।’ বললেন আফজাল হোসেন। নতুনদের পরিচালনায় কাজ করছেন, মনে দ্বিধা কাজ করে না? তাঁর সোজাসাপটা উত্তর, ‘না’। বললেন ‘এখনকার তরুণেরা মনে ইচ্ছা জেগেছে বা ঝোঁকের ঠেলায় চলচ্চিত্র নির্মাণে নেমে পড়েনি, পড়ে না। এরা অনেক জেনেবুঝে, স্বপ্ন পুষে আসে। বেশ কয়েকজনের সঙ্গে কাজ করে মনে হয়েছে, তরুণ প্রজন্মের জানা–বোঝা নতুন এবং আমাদের থেকে ভিন্ন, তাই নতুনদের সঙ্গে কাজ করার উত্তেজনা, আনন্দ আলাদা। নতুন করে অনেক কিছু শেখা–জানার সুযোগ হয়।’ নতুনদের শুধু একটা বিষয়ে তিনি খানিকটা শঙ্কিতও। সবাইকে নির্মাণের আগে সফল হওয়ার হিসাব কষতে দেখেন। এটা যুদ্ধে নামার পূর্বেই আত্মসমর্পণ বলে বিবেচনা তাঁর!একুশে পদকপ্রাপ্ত এই অভিনেতা জানালেন, সম্পর্ক তাঁর প্রিয় বিষয়। মানুষে মানুষে সম্পর্ক কী বিচিত্র, আকর্ষণীয় আর গভীর। দেশের অধিকাংশ মানুষ সম্পর্ক যে ভাববার, অনুভব করার বিষয়; তা মনে করে না। বেশি বেশি সম্পর্কের গল্প দেখতে পেলে মানুষ অনেকটা সংবেদনশীল হতে পারত।
আরও পড়ুনছবির পোস্টার করছেন আফজাল হোসেন০৯ এপ্রিল ২০১৩
সিনেমা কি আসছে?আলাপ তখন শেষের দিকে। আফজাল হোসেনের কাছে জানতে চাই, ‘চলচ্চিত্র নির্মাণের কথা ছিল, কী খবর?’ জানালেন, ছোটদের জন্য সিনেমা বানাতে চান। দীর্ঘদিন ধরে তিনি ছোটদের ধারাবাহিক ‘ছোটকাকু’তে ‘ছোটকাকু’র চরিত্রে অভিনয় করছেন। কিশোর-কিশোরীরা তাঁকে ছোটকাকু বলে সম্বোধন করেন, এটাও খুব উপভোগ করেন। ফরিদুর রেজা সাগরের কিশোর গোয়েন্দা গল্প নিয়ে ‘ছোটকাকু’ চলচ্চিত্র নির্মাণ করতে চান। আগামী বছরের প্রথম দিকে আনুষ্ঠানিক ঘোষণা দেবেন।সবশেষে জানতে চাওয়া হয়, এত বছর ধরে এত এত বিষয় নিয়ে মেতে থাকলেন, কখনো মনে হয় না, এত কিছু করতে গিয়ে নিজের প্রতি সুবিচার করা হয়নি? শুনেই হাসলেন আফজাল হোসেন। ‘লাভের আশা যদি মনে থাকত, নিশ্চয় মনে হতে পারত—লোকসান হয়েছে। যখন যা করেছি, করেছি ভালোবেসে, জীবন উপভোগের আশা নিয়ে। মানুষ একবার বাঁচে, অতএব মানুষের উচিত, জীবনের প্রতি সম্মান প্রদর্শন করা। কিছু হওয়ার চেষ্টা করে, লাভের আশায় জীবনকে বেঁচে দিলে পাওয়া হয় না অনেক কিছু। এক কূল ভাঙে আরেক কূল গড়ে। কিছু একটা হতেই হবে, এমন তাড়না ছাড়াও অনবদ্য জীবন যাপন করা সম্ভব। যা যা করি, সবই জীবনকে সদা পূর্ণ রাখে। এর চেয়ে বেশি আর কী চাই?’
আরও পড়ুনযে যত বেয়াড়া, সে তত স্মার্ট এই শহরে! ফেসবুকে আফজাল হোসেন০৮ অক্টোবর ২০২৪",Entertainment,Prothom Alo
২৫ বছর পর ভারতে ফিরলেন মমতা,https://www.prothomalo.com/entertainment/bollywood/i4l19son9u,১৩ ঘণ্টা আগে,"নব্বই দশকের সাড়াজাগানো বলিউড অভিনেত্রী তিনি। পর্দায় তাঁর আবেদনময়ী উপস্থিতি হিন্দি সিনেমায় নতুন মাত্রা যোগ করেছিল। তবে নানা কারণে পরে আড়ালে চলে যান অভিনেত্রী। দীর্ঘ দুই যুগের বেশি সময় পর গত বুধবার ভারতে ফিরেছেন তিনি। কেনই–বা এত দিন নিজের দেশে ফিরতে পারেননি? জেনে নেওয়া যাক হিন্দুস্তান টাইমস অবলম্বনে।
মুম্বাইয়ে এসে আজ ইনস্টাগ্রামে একটি ভিডিও শেয়ার করে বাড়ি ফেরার আনন্দ প্রকাশ করেছেন। ২০০০ সালে দেশ ছেড়ে যাওয়ার পর এটাই তাঁর প্রথম ভারত ফেরা। তবে কি আবার বলিউডে দেখা যাবে অভিনেত্রীকে—এ নিয়ে জল্পনা তৈরি হয়েছে ভক্ত-অনুরাগীদের।ভিডিওতে তিনি বলেন, ‘বন্ধুরা, আমি মমতা কুলকার্নি, মাত্র ভারতে ফিরেছি, ২৫ বছর পর। আমি নস্টালজিক হয়ে পড়েছি, কারণ আমি ২০০০ সালে ভারত ছেড়ে গিয়েছিলাম এবং ঠিক ২০২৪ সালে ফিরেছি। আমি আপ্লুত ও আবেগঘন, জানি না সেটা কী করে প্রকাশ করব। ফ্লাইট ল্যান্ড করার আগে আমি বাঁ-ডান দিক দেখছিলাম। ওপর থেকে আমি দেশকে প্রায় ২৫ বছর পর দেখলাম। চোখে জল এসে গিয়েছিল। মুম্বাই আন্তর্জাতিক বিমানবন্দর থেকে এক পা বাইরে রাখতেই আমি ভীষণ আবেগাপ্লুত হয়ে পড়ি।’
গত বুধবার মমতা কুলকার্নি দেশে ফিরেছেন। তবে হঠাৎ দেশে ফেরায় আলোচনায় এসেছে তাঁর জীবনের এক বিতর্কিত অধ্যায়। ২০১৬ সালে থানে পুলিশ ২ হাজার কোটি রুপির একটি মাদক পাচার চক্রের তদন্ত শুরু করে। যেখানে মমতার নাম জড়িয়ে পড়ে।
থানে পুলিশের তদন্ত অনুযায়ী, মহারাষ্ট্রের সোলাপুরে অবস্থিত অ্যাভন লাইফ সায়েন্সেস লিমিটেড নামের একটি ফার্মাসিউটিক্যাল কোম্পানির মাধ্যমে এফিড্রিন নামের একটি নিয়ন্ত্রিত পদার্থ পাচার করা হতো। পুলিশের দাবি, এই এফিড্রিন কেনিয়ায় পাঠানো হতো এবং সেখানে এটি মেথঅ্যামফেটামিনে রূপান্তরিত হয়ে মার্কিন বাজারে বিক্রি হতো।
মমতা কুলকার্নি ও তাঁর সঙ্গী কথিত মাদক সম্রাট ভিকি গোস্বামীকে এই মামলায় অভিযুক্ত করা হয়। অভিযোগ ছিল, তাঁরা ২০১৬ সালের ৮ জানুয়ারি কেনিয়ার ব্লিস হোটেলে এক বৈঠকে অংশ নিয়েছিলেন, যেখানে এই মাদক পাচারের পরিকল্পনা করা হয়।
আরও পড়ুনমাদক মামলায় অভিযুক্ত মমতা কুলকার্নি নিজেকে 'যোগিনী' বললেন১৬ সেপ্টেম্বর ২০১৬
মামলার তদন্তে পুলিশের দেওয়া প্রমাণ শক্তিশালী না হওয়ায় মুম্বাই হাইকোর্ট সম্প্রতি মমতার বিরুদ্ধে থাকা এফআইআর খারিজ করেন। আদালত জানান, অভিযোগ ছাড়া মমতার বিরুদ্ধে অন্য কোনো প্রমাণ মেলেনি। এ ছাড়া সহ-অভিযুক্ত জয় মুখি, যিনি মমতার জড়িত থাকার কথা বলেছিলেন, পরে জানান চাপের মুখে তিনি ওই বক্তব্য দিয়েছিলেন।
মমতা কুলকার্নি শুরু থেকেই দাবি করেছিলেন তাঁকে এই মামলায় ফাঁসানো হয়েছে। আদালতের এই রায় তাঁর জন্য একটি বড় স্বস্তি, যা তাঁকে বিতর্কের অধ্যায় পেছনে ফেলে নতুন করে জীবনে এগিয়ে যেতে সাহায্য করবে।১৯৯২ সালে রাজ কুমার ও নানা পাটেকরের ছবি ‘তিরঙ্গা’-র মাধ্যমে অভিনয়জীবন শুরু করেন মমতা কুলকার্নি। নব্বইয়ের দশকে ‘করণ অর্জুন’, ‘ওয়াক্ত হামারা হ্যায়’, ‘ক্রান্তিবীর’, ‘সাবছে বড় খিলাড়ি’-র মতো হিট ছবির নায়িকা ছিলেন তিনি।",Entertainment,Prothom Alo
নাটকের পর মিউজিক ভিডিওতে আরশ ও সুনেরা,https://www.prothomalo.com/entertainment/tv/xtgvxsab2v,১৫ ঘণ্টা আগে,"দুই মাস আগে নাটকের জুটি হয়েছিলেন আরশ খান ও সুনেরাহ বিনতে কামাল। রোমান্টিক গল্পে অভিনয় করে তাঁরা আলোচনায় আসেন। এবার এই জুটি হাজির হচ্ছেন রোমান্টিক গানের মিউজিক ভিডিওতে।
সম্প্রতি গানটির শুটিং হয়েছে। গানটি দিয়ে দীর্ঘদিন পরে মিউজিক ভিডিওতে ফিরলেন সুনেরাহ।
‘ন ডরাই’ সিনেমা দিয়ে পরিচিতি পান অভিনেত্রী। ক্যারিয়ারের প্রথম সিনেমা দিয়ে পেয়ে যান জাতীয় চলচ্চিত্র পুরস্কার। এর বাইরে প্রায়ই তাঁকে মডেলিং করতে দেখা যায়।
আরও পড়ুনছোটবেলায় বাসায় ঘণ্টার পর ঘণ্টা বাংলা সিনেমা দেখতাম: সুনেরাহ০৩ অক্টোবর ২০২৩
তবে দীর্ঘদিন পর এবার ‘আয় গোছাই’ নামের এই গানের মডেল হলেন সুনেরাহ। তিনি বলেন, ‘মিউজিক ভিডিও খুবই বেছে বেছে করি। “আয় গোছাই” গানটির গল্প আলাদা। কক্সবাজারে শুটিং হয়েছে। পরিচালক ও টিম ছিল গোছানো।
সিনেমার মতোই আমরা সময় নিয়ে গানটির শুটিং করেছি। অভিনয়ের জায়গা ছিল। বাজেটে কোনো ছাড় দেওয়া হয়নি। গানটির উপস্থাপনায় বৈচিত্র্য থাকবে। এসব কারণে মনে হয়েছে, কাজটির সঙ্গে আমার থাকা উচিত।’
গানটির সুর ও কণ্ঠ দিয়েছেন আবদুল কাইয়ূম। সংগীতায়োজন করেছেন সাজিদ সরকার। গানের মিউজিক ভিডিও তৈরি করেছেন চন্দন রয় চৌধুরী। জানা যায়, গানের সঙ্গে মিউজিক ভিডিওতে প্রেম ও বিচ্ছেদের আলাদা গল্প দিয়ে এটি সাজানো হয়েছে।
রোমান্টিক নাটকের পরে আরশ খানের সঙ্গে রোমান্টিক মিউজিক ভিডিওর মডেল হওয়া প্রসঙ্গে সুনেরাহ বলেন, ‘আমাদের এই জুটিকে গায়ক পছন্দ করেছেন। যেহেতু আমাদের একসঙ্গে আগে নাটকে অভিনয় করা, আমাদের একটা রসায়ন তৈরি হয়েছে। সেই জায়গা থেকে বলব, দর্শক নতুন কিছু অবশ্যই পাবেন।’সম্পাদনা শেষে শিগগিরই একটি ইউটিউব চ্যানেলে প্রকাশিত হবে গানটি।",Entertainment,Prothom Alo
কনসার্টের মাঝপথে হঠাৎ হাজির দীপিকা,https://www.prothomalo.com/entertainment/bollywood/d2pxr1fl65,১৬ ঘণ্টা আগে,"গত সেপ্টেম্বরে প্রথম সন্তানের মা হয়েছেন দীপিকা পাড়ুকোন। এরপর সেভাবে তাঁকে প্রকাশ্যে দেখা যায়নি। এক সাক্ষাৎকারে জানিয়েছিলেন, সন্তান দুয়াকে নিয়ে ব্যস্ত সময় কাটছে। কন্যা জন্ম হওয়ার পর নতুন জীবনে মানিয়ে নিতে তিনি যে হিমশিম খাচ্ছেন, সে কথাও অকপটে জানিয়েছিলেন। তবে এবার হঠাৎ দিলজিৎ দোসাঞ্জের কনসার্টে হাজির হয়ে চমকে দিলেন অভিনেত্রী! খবর ইন্ডিয়ান এক্সপ্রেসের
গত শুক্রবার দীপিকার নিজের শহর বেঙ্গালুরুতে কনসার্টে গান করেন দিলজিৎ। সেই মঞ্চে উঠে পাঞ্জাবি শিল্পীর সঙ্গে তাল মেলান দীপিকা। ঢিলেঢালা ডেনিম প্যান্ট ও টি–শার্টে এসেছিলেন অভিনেত্রী। খোলা চুল। গয়না বলতে কানে দুল ও হাতে ঘড়ি। তাঁর সাজ ও ব্যক্তিত্বে কোনো দিনই অতিনাটকীয়তা নেই।
মন খারাপের কথা নির্দ্বিধায় বলেছেন তিনি। আবার আনন্দে দুই হাত মেলে নেচেছেন। ঠিক একইভাবে তিনি ধরা দিলেন দিলজিতের অনুষ্ঠানে। পাঞ্জাবি শিল্পীর গানের সঙ্গে দীপিকার নাচ এই মুহূর্তে সামাজিক যোগাযোগমাধ্যমে ভাইরাল।
দিলজিতের অনুষ্ঠানে দীপিকা হাজির হতেই মুহূর্তে শ্রোতাদের মধ্যে আলোড়ন পড়ে যায়। দীপিকাকে কখনো মঞ্চের পেছনে, কখনো শ্রোতাদের মধ্যেও নাচতে দেখা যায়। মঞ্চে উঠে দিলজিতের সঙ্গে নাচার পাশাপাশি পাঞ্জাবি শিল্পীকে কন্নড় ভাষাও শেখান অভিনেত্রী।
দীপিকাকে দেখে আনন্দিত দিলজিৎ বলেন, ‘কত ভালো ভালো কাজ করেছেন। বড় পর্দায় তাঁকে আমরা দেখেছি। কখনো ভাবিনি, এত কাছ থেকে তাঁকে দেখব। কী মিষ্টি মানুষ! নিজের যোগ্যতায় বলিউডে জায়গা তৈরি করেছেন। তাঁকে অনেক ভালোবাসা। আমার অনুষ্ঠানে আসার জন্য অসংখ্য ধন্যবাদ।’
আরও পড়ুনদীপিকা, শাহরুখকে ছাড়িয়ে শীর্ষে, কোন জাদুবলে সেরা ‘অ্যানিমেল’ অভিনেত্রী০৫ ডিসেম্বর ২০২৪
গত ৮ সেপ্টেম্বর প্রথম সন্তানের মা হন দীপিকা। কিছুদিন আগেই জানান, মেয়ের নাম রেখেছেন দুয়া।",Entertainment,Prothom Alo
"ওটিটিতে কী দেখবেন, কোথায় দেখবেন",https://www.prothomalo.com/entertainment/ott/y5vripzwv2,০৭ ডিসেম্বর ২০২৪,"‘অগ্নি’ধরন: সিনেমাস্ট্রিমিং: অ্যামাজন প্রাইম ভিডিওদিনক্ষণ: ৬ ডিসেম্বরফায়ার সার্ভিস কর্মীদের জীবন আর তাঁদের সাহসিকতা, আত্মত্যাগের কাহিনি নিয়ে বোনা হয়েছে ছবির গল্প।
ফায়ার সার্ভিস কর্মীদের নিয়ে বলিউডে এই প্রথম কোনো ছবি নির্মাণ করা হলো। রাহুল ঢোলাকিয়ার এ ছবিতে অভিনয় করেছেন সায়ামি খের, প্রতীক গান্ধী, দিব্যেন্দু ভট্টাচার্য, সাই তামহংকার। ছবিতে নারী ফায়ার সার্ভিস কর্মীর চরিত্রে দেখা যাবে সায়ামিকে।
‘ফ্লাই মি টু দ্য মুন’ধরন: সিনেমাস্ট্রিমিং: অ্যাপল টিভি প্লাসদিনক্ষণ: ৬ ডিসেম্বরগত জুলাই মাসে প্রেক্ষাগৃহে মুক্তি পায় রোমান্টিক-কমেডিধর্মী সিনেমাটি। গ্রেগ বারলান্তি পরিচালিত এ সিনেমায় অভিনয় করেছেন স্কারলেট জোহানসন ও চ্যানিং টাটুম। অ্যাপোলো ১১-এর চন্দ্র অভিযানের প্রেক্ষাপটে নির্মিত সিনেমার গল্প এক বিপণন বিশেষজ্ঞ ও নাসার কর্মকর্তাকে নিয়ে। যাঁদের দায়িত্ব দেওয়া হয় ভুয়া এক চন্দ্র অভিযানের। শেষ পর্যন্ত তাঁরা কী সফল হন? এটা নিয়েই গল্প।
‘প্যারাডক্স ইফেক্ট’ধরন: সিনেমাস্ট্রিমিং: লায়নসগেট প্লেদিনক্ষণ: চলমাননেশা ছেড়ে স্বাভাবিক জীবনে ফিরতে চেয়েছিল সে। তখনই ঘটে বিপত্তি। ঘটনাচক্রে এক খুনের সাক্ষী হয়। পরিবারের ওপর হুমকি আসে, বাধ্য হয়ে খুনিকে সাহায্য করে। কিন্তু শেষ পর্যন্ত সে কি পারে?
এমন গল্প নিয়ে তৈরি হয়েছে এই অ্যাকশন সিনেমাটি। স্কট উইনট্রব পরিচালিত ছবিটিতে অভিনয় করেছেন হার্ভি কেইটেল ও ওলগা ক্রুলেঙ্কো। ওটিটির আগে গত সেপ্টেম্বরে প্রেক্ষাগৃহে মুক্তি পায় ছবিটি।
‘স্টার ওয়ারস: স্কেলিটন ক্রু’ধরন: সিরিজস্ট্রিমিং: ডিজনি প্লাস হটস্টারদিনক্ষণ: চলমানএই সায়েন্স ফিকশন অ্যাডভেঞ্চার সিরিজটি বানিয়েছেন জন ওয়াটস ও ক্রিস্টোফার ফোর্ড। বিভিন্ন চরিত্রে অভিনয় করেছেন জুড ল, রায়ান কিয়েরা আর্মস্ট্রং।
আরও পড়ুনডিসেম্বরে এই ১০ সিনেমা না দেখলেই নয়০২ ডিসেম্বর ২০২৪
স্টার ওয়ারস ফ্র্যাঞ্চাইজির সিরিজটির প্রথম পর্ব ২ ডিসেম্বর মুক্তি পেয়েছে, বাকি সাত পর্ব ধারাবাহিকভাবে আগামী বছরের ১৪ জানুয়ারি পর্যন্ত মুক্তি পাবে।",Entertainment,Prothom Alo
মৃত্যুর সাত বছর পর আসছে লাকী আখান্দের গান,https://www.prothomalo.com/entertainment/song/ptm620enta,০৭ ডিসেম্বর ২০২৪,"সংগীতশিল্পী লাকী আখান্দের মৃত্যুর সাত বছর পর তারই সুরে প্রকাশিত হচ্ছে নতুন গান ‘ভবের নদী’। গানটি গেয়েছেন বাপ্পা মজুমদার, তাঁর সহশিল্পী হিসেবে আছেন সাঈদা শম্পা। সংগীতায়োজন করেছেন বাপ্পা মজুমদার।
গোলাম মোর্শেদের কথায় গানটি ‘গান জানালা’ ইউটিউব চ্যানেলে প্রকাশিত হয়েছে গত বৃহস্পতিবার। গানটির গীতিকার গোলাম মোর্শেদ বলেন, ‘লাকী ভাইয়ের সুর করা একটা গান আমার কাছে ছিল “ভবের নদী” নামে। বাপ্পাকে নিয়ে নতুন একটি গান করার পরিকল্পনার মাঝে এই গানের কথা শেয়ার করি। গানটা শুনে বাপ্পার পছন্দ হলো। তারপর বাপ্পা গানটার মিউজিক করে।’
গোলাম মোর্শেদ আরও বলেন, ‘আমার লেখা লাকী আখান্দ-সামিনার “আনন্দ চোখ”, ফাহমিদা-বাপ্পার “এক মুঠো গান-১” এবং ফাহমিদা-নিপোর “ইউসুফ জুলেখা” অ্যালবামের গান পছন্দ করেছেন শ্রোতারা। আশা করি, এ গানও তাঁরা পছন্দ করবেন।’
আরও পড়ুনলাকী আখান্দ্‌কে নিয়ে জানা–অজানা কিছু কথা২১ এপ্রিল ২০২৪",Entertainment,Prothom Alo
সৌদি আরবে তারার মেলা,https://www.prothomalo.com/entertainment/world-cinema/789bbsr72p,০৭ ডিসেম্বর ২০২৪,"আরও পড়ুনসিদ্ধান্ত চূড়ান্ত, অভিনয় ছাড়ছেন আমির খান১৫ নভেম্বর ২০২৪",Entertainment,Prothom Alo
"গুরুতর অসুস্থ সায়রা বানু, কী হয়েছে অভিনেত্রীর",https://www.prothomalo.com/entertainment/bollywood/tisnvbg3wl,০৭ ডিসেম্বর ২০২৪,"গুরুতর অসুস্থ বলিউড অভিনেত্রী সায়রা বানু। ভারতীয় গণমাধ্যম ডিএনএ জানিয়েছে, তাঁর শারীরিক অবস্থা বেশ সংকটজনক। নিউমোনিয়ায় আক্রান্ত হয়েছেন তিনি। সায়রা বানুর হাঁটুতে দুটি ব্লাড ক্লট ধরা পড়েছে।ভারতীয় গণমাধ্যমগুলো জানিয়েছে, কয়েক দিন ধরেই দিলীপ কুমারের স্ত্রীর শারীরিক অবস্থা ভালো নেই। বাড়িতে তিনি ঠিকমতো চলাফেরাও করতে পারছেন না। চিকিৎসকেরা ইতিমধ্যেই অভিনেত্রীকে দেখেছেন। তবে হাসপাতালে ভর্তি করানোর প্রয়োজনীয়তা রয়েছে কি না, তা এখনো স্পষ্ট নয়। উল্লেখ্য, চলতি বছরেই অশীতিপর অভিনেত্রীকে হাসপাতালে ভর্তি করানো হয়।
দিলীপ কুমারের থেকে বয়সে ২২ বছরের ছোট ছিলেন সায়রা বানু। বয়সকে এক পাশে সরিয়ে দিলীপ কুমারকে চুপি চুপি মনও দিয়ে ফেলেছিলেন সায়রা। তবে দিলীপ কুমার একেবারেই সেটা টের পাননি প্রথমে। তত দিনে শাম্মি কাপুরের বিপরীতে বলিউডে পা দিয়ে ফেলেছেন সায়রা। তাঁর মিষ্টি চেহারা নিয়ে বলিউডে সেই সময় নানা কথা। দিলীপ কুমারেরও চোখ এড়িয়ে যায়নি। সায়রার মিষ্টি স্বভাবে অল্প হলেও মন মজেছিল দিলীপ কুমারের। শোনা যায়, প্রথম দেখাতে নাকি সায়রার ভূয়সী প্রশংসা করেছিলেন দিলীপ। আর তা শুনে সায়রা একেবারেই লজ্জায় লাল। সেই প্রথম আলাপের পরেই প্রেমের সূত্রপাত। ১৯৬৬ সালের ১১ অক্টোবর সায়রার সঙ্গে বিয়ে করেন দিলীপ কুমার। তখন সায়রার বয়স ২২, দিলীপ কুমারের ৪৪।
দিলীপ কুমার তাঁর বায়োগ্রাফিতে লিখেছিলেন, সায়রার গর্ভে এসেছিল সন্তান। তবে সন্তানধারণের পর সায়রা অসুস্থ হয়ে পড়েন। চিকিৎসক বাঁচাতে পারেনি দিলীপ-সায়রার সন্তানকে। ঠিক এ ঘটনার পরেই দিলীপ কুমার ১৯৮১ সালে আবার বিয়ে করেন, যা কিনা টিকে ছিল মাত্র দুই বছর। প্রেমের টানে আবার সায়রার কাছেই ফিরে আসেন তিনি।
অন্যদিকে দিলীপের সংসারে মন দিতেই নিজের ক্যারিয়ারকে ছেড়ে ছিলেন সায়রা। দিলীপ কুমারকেই জীবনের মূলমন্ত্র করেছিলেন তিনি।
আরও পড়ুনদীলিপ কুমার যেদিন এফডিসিতে এসেছিলেন১১ ডিসেম্বর ২০২২
হঠাৎ স্বামী ছেড়ে যাওয়ায় ভেঙেও পড়েছিলেন সায়রা। তবে দিলীপের প্রতি ভালোবাসা একটুও কমেনি। ২০২১ সালের জুলাই মাসে প্রয়াত হন দিলীপ কুমার।",Entertainment,Prothom Alo
বিমানের অ্যাসিস্ট্যান্ট ম্যানেজার পদের ফল প্রকাশ,https://www.prothomalo.com/chakri/chakri-news/3qwykswmjx,৬ ঘণ্টা আগে,"বিমান বাংলাদেশ এয়ারলাইন্স লিমিটেডের ২০২৩ সালের ১৭ এপ্রিল প্রকাশিত নিয়োগ বিজ্ঞপ্তির অন্তর্ভুক্ত অ্যাসিস্ট্যান্ট ম্যানেজার লিগ্যাল অ্যাফেয়ার্স/কোর্ট অ্যাফেয়ার্স পদে নিয়োগের জন্য লিখিত পরীক্ষার ফল প্রকাশ করা হয়েছে। গতকাল এ পদের পরীক্ষা অনুষ্ঠিত হয়েছে।
প্রতিষ্ঠানটির এক বিজ্ঞপ্তিতে বলা হয়েছে, অ্যাসিস্ট্যান্ট ম্যানেজার লিগ্যাল অ্যাফেয়ার্স/কোর্ট অ্যাফেয়ার্স পদে অনুষ্ঠিত লিখিত পরীক্ষায় উত্তীর্ণ এবং মৌখিক পরীক্ষার জন্য নির্বাচিত প্রার্থীদের রোল নম্বর প্রকাশ করা হয়েছে। ফলাফল দেখা যাবে এইলিংকে।
আরও পড়ুনভূমি রেকর্ড ও জরিপ অধিদপ্তরে বড় নিয়োগ, পদ ২৫২৪, দ্রুত আবেদন করুন১৫ ঘণ্টা আগে
অ্যাসিস্ট্যান্ট ম্যানেজার লিগ্যাল অ্যাফেয়ার্স/কোর্ট অ্যাফেয়ার্স পদের মৌখিক পরীক্ষার সময়সূচি পরবর্তীতে এসএমএস এবং বিমান বাংলাদেশ এয়ারলাইন্স লিমিটেড-এর ওয়েবসাইট www.biman.gov.bd এবং www.biman-airlines.com এর ক্যারিয়ার পেজে প্রকাশ করা হবে।
আরও পড়ুনঅস্ট্রেলিয়ার নতুন কর্ম ভিসা শুরু হচ্ছে আজ থেকে০৭ ডিসেম্বর ২০২৪",Jobs,Prothom Alo
"টেন মিনিট স্কুলে অভিজ্ঞতা ছাড়াই চাকরি, ঢাকা-চট্টগ্রাম-সিলেটে পদায়ন",https://www.prothomalo.com/chakri/employment/vooxeey5o8,১২ ঘণ্টা আগে,"টেন মিনিট স্কুল জনবল নিয়োগের বিজ্ঞপ্তি প্রকাশ করেছে। ‘স্পোকেন ইংলিশ ইনস্ট্রাক্টর’ পদে কর্মী নিয়োগের জন্য এ বিজ্ঞপ্তি প্রকাশ করেছে। টেন মিনিট স্কুলে স্পোকেন ইংলিশ ইনস্ট্রাক্টর পদে নেবে ১০ জন। এ পদে দিনে তিনটি করে ক্লাস করাতে হবে। প্রতি ক্লাসে ১ হাজার থেকে ১ হাজার ৩০০ টাকা করে দেবে টেন মিনিট স্কুল। অন্যান্য সুযোগ-সুবিধার মধ্যে দুপুরের খাবার ও পারফরম্যান্স বোনাসও আছে। স্পোকেন ইংলিশ ইনস্ট্রাক্টর পদে নারী-পুরুষ উভয়েই আবেদন করতে পারবেন। আবেদনের জন্য নির্ধারিত কোনো বয়স নেই। এ পদে চাকরি পেলে চট্টগ্রাম, ঢাকা ও সিলেট পদায়ন হবে।
আরও পড়ুনভূমি রেকর্ড ও জরিপ অধিদপ্তরে বড় নিয়োগ, পদ ২৫২৪, দ্রুত আবেদন করুন১৫ ঘণ্টা আগে
যেকোনো বিষয়ে স্নাতক ডিগ্রি থাকতে হবে।ক্লাস পরিচালনায় দক্ষতা থাকতে হবে।ন্যূনতম দুই বছরের অভিজ্ঞতা থাকতে হবে (ফ্রেশাররাও আবেদন করতে পারবেন)।
আরও পড়ুনঅস্ট্রেলিয়ার নতুন কর্ম ভিসা শুরু হচ্ছে আজ থেকে০৭ ডিসেম্বর ২০২৪
আবেদন যেভাবে:আগ্রহী প্রার্থীরাএখানে ক্লিককরে আবেদন করতে পারবেন;* আবেদনপদ্ধতিসহ বিস্তারিত জানতে এখানেক্লিক করুন
আরও পড়ুনবিমান বাংলাদেশ এয়ারলাইনসে বড় নিয়োগ, পদ ৫২৫০৩ ডিসেম্বর ২০২৪",Jobs,Prothom Alo
"কেয়ার বাংলাদেশে চাকরি, বেতন ১ লাখ ৭৯ হাজার",https://www.prothomalo.com/chakri/znattdq5fi,১৩ ঘণ্টা আগে,"বেসরকারি সংস্থা কেয়ার বাংলাদেশ জনবল নিয়োগের বিজ্ঞপ্তি প্রকাশ করেছে। সংস্থাটি ঢাকায় ইউএসএআইডি বিজয়ী অ্যাকটিভিটি বিভাগে কর্মকর্তা নিয়োগ দেবে। আগ্রহী প্রার্থীদের অনলাইনের মাধ্যমে আবেদন করতে হবে।পদের নাম: অর্গানাইজেশনাল ডেভেলপমেন্ট স্পেশালিস্টপদসংখ্যা: ১
যোগ্যতা: স্বীকৃত বিশ্ববিদ্যালয় থেকে অর্গানাইজেশনাল ডেভেলপমেন্ট/ম্যানেজমেন্ট/ডেভেলপমেন্ট স্টাডিজ/বিজনেস অ্যাডমিনিস্ট্রেশন/পাবলিক অ্যাডমিনিস্ট্রেশন বা এ ধরনের বিষয়ে স্নাতকোত্তর ডিগ্রি থাকতে হবে। ইনস্টিটিউশনাল ডেভেলপমেন্ট, সিস্টেম স্ট্রেনদেনিং অ্যান্ড অর্গানাইজেশনাল ম্যানেজমেন্টে অন্তত পাঁচ বছর চাকরির অভিজ্ঞতা থাকতে হবে। ওডি অ্যাসেসমেন্ট, স্ট্র্যাটেজি ডেভেলপমেন্ট, লিগ্যাল কমপ্ল্যায়েন্স, প্ল্যানিং অ্যান্ড সিস্টেম ডেভেলপমেন্টে দক্ষতা থাকতে হবে। যোগাযোগে দক্ষ হতে হবে। ভ্রমণের মানসিকতা থাকতে হবে।কর্মস্থল: কেয়ার বাংলাদেশ ঢাকা অফিস
চাকরির ধরন: চুক্তিভিত্তিকবেতন-ভাতা: মাসিক বেতন ১,৭৯,২৬৯ টাকা (আলোচনা সাপেক্ষে)। এ ছাড়া প্রভিডেন্ট ফান্ড, গ্র্যাচুইটি, উৎসব বোনাস, অর্জিত ছুটি ভাতা, জীবন ও স্বাস্থ্যবিমা, কর্মজীবী মায়ের সুযোগ ও ডে-কেয়ারের সুযোগ আছে।আবেদন যেভাবেআগ্রহী প্রার্থীদের কেয়ার বাংলাদেশের চাকরি–সংক্রান্ত ওয়েবসাইটের এই (https://career.carebangladesh.org/care-recruitment/home/jobDetails/1337) লিংকে নিয়োগ–সংক্রান্ত বিস্তারিত তথ্য জেনে Apply Online বাটনে ক্লিক করে আবেদন করতে হবে।আবেদনের শেষ সময়: ১৬ ডিসেম্বর ২০২৪।
আরও পড়ুনঅস্ট্রেলিয়ার নতুন কর্ম ভিসা শুরু হচ্ছে আজ থেকে০৭ ডিসেম্বর ২০২৪
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
আরও পড়ুনপিকেএসএফে চাকরি, বেতন ১ লাখ ৬০ হাজার০৭ ডিসেম্বর ২০২৪",Jobs,Prothom Alo
"আন্তর্জাতিক সংস্থায় চাকরি, বেতন সর্বোচ্চ ৬০ হাজার, সপ্তাহে দুদিন ছুটি",https://www.prothomalo.com/chakri/employment/yiaft33078,০৭ ডিসেম্বর ২০২৪,"আন্তর্জাতিক বেসরকারি সংস্থা ওয়ার্ল্ড ভিশন বাংলাদেশ জনবল নিয়োগে বিজ্ঞপ্তি দিয়েছে। প্রতিষ্ঠানটি সাতক্ষীরায় নবযাত্রা প্রজেক্ট–টুয়ে অ্যাসোসিয়েট সিস্টেম স্ট্রেনদেনিং অফিসার পদে কর্মী নিয়োগ দেবে। আগ্রহী প্রার্থীদের অনলাইনে আবেদন করতে হবে।
আরও পড়ুনঅস্ট্রেলিয়ার নতুন কর্ম ভিসা শুরু হচ্ছে আজ থেকে০৭ ডিসেম্বর ২০২৪
পদের নাম: অ্যাসোসিয়েট সিস্টেম স্ট্রেনদেনিং অফিসারপদসংখ্যা: ১যোগ্যতা: যেকোনো বিষয়ে স্নাতক ডিগ্রি থাকতে হবে। তবে স্নাতক ডিগ্রিসহ অ্যাগ্রিকালচারে ডিপ্লোমা থাকলে অগ্রাধিকার দেওয়া হবে। কোনো বেসরকারি সংস্থায় অন্তত তিন বছর চাকরির অভিজ্ঞতা থাকতে হবে। প্রজেক্ট ইমপ্লিমেন্টেশন সাইকেল ও মাল্টি সেক্টরাল ইমপ্লিমেন্টেশন বিষয়ে ভালো জানাশোনা থাকতে হবে। মার্কেট সিস্টেমস অ্যান্ড লাইভলিহুড প্রোগ্রামে কাজের অভিজ্ঞতা থাকতে হবে। কম্পিউটারে দক্ষতাসহ এমএস ওয়ার্ড, এক্সেল ও পাওয়ার পয়েন্টের কাজ জানতে হবে। বাংলা ও ইংরেজি ভাষায় যোগাযোগে সাবলীল হতে হবে। বৈধ ড্রাইভিং লাইসেন্সসহ মোটরসাইকেল চালানোর দক্ষতা থাকতে হবে।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
বয়স: সর্বোচ্চ ২৮ বছরচাকরির ধরন: চুক্তিভিত্তিককর্মস্থল: সাতক্ষীরা (শ্যামনগর)বেতন–ভাতা: মাসিক বেতন ৫০,০০০–৬০,০০০ টাকা। এ ছাড়া মুঠোফোন বিল ও সপ্তাহে দুই দিন ছুটির সুযোগ আছে।আবেদন যেভাবেআগ্রহী প্রার্থীদের এই লিংক (https://jobs.bdjobs.com/jobdetails.asp?id=1315183&fcatId=-1&ln=1) থেকে নিয়োগসংক্রান্ত বিস্তারিত তথ্য জেনে Apply Now বাটনে ক্লিক করে আবেদন করতে হবে।আবেদনের শেষ তারিখ: ১১ ডিসেম্বর, ২০২৪।
আরও পড়ুনপিকেএসএফে চাকরি, বেতন ১ লাখ ৬০ হাজার০৭ ডিসেম্বর ২০২৪",Jobs,Prothom Alo
"টিআইবিতে চাকরি, বেতন লাখের বেশি",https://www.prothomalo.com/chakri/zsoq1p1boe,০৭ ডিসেম্বর ২০২৪,"ট্রান্সপারেন্সি ইন্টারন্যাশনাল বাংলাদেশ (টিআইবি) জনবল নিয়োগে বিজ্ঞপ্তি প্রকাশ করেছে। প্রতিষ্ঠানটি পার্টিসিপেটরি অ্যাকশন এগেইনস্ট করাপশন: টুওয়ার্ডস ট্রান্সপারেন্সি অ্যান্ড অ্যাকাউন্টেবিলিটি (পিএসিটিএ) প্রকল্পের অধীন অ্যাসিস্ট্যান্ট কো-অর্ডিনেটর পদে কর্মী নিয়োগ দেওয়া হবে। আগ্রহী প্রার্থীদের অনলাইনে আবেদন করতে হবে।
পদের নাম: অ্যাসিস্ট্যান্ট কো-অর্ডিনেটর—সিভিক এনগেজমেন্টপদসংখ্যা: ১যোগ্যতা: সমাজবিজ্ঞান বা গভর্ন্যান্স অ্যান্ড ডেভেলপমেন্ট–সংক্রান্ত যেকোনো বিষয়ে স্নাতকোত্তর ডিগ্রি থাকতে হবে। শিক্ষাজীবনের কোনো পর্যায়ে তৃতীয় শ্রেণি/বিভাগ বা সমমানের জিপিএ/সিজিপিএ গ্রহণযোগ্য নয়। সংশ্লিষ্ট ক্ষেত্রে অন্তত চার বছর চাকরির অভিজ্ঞতা থাকতে হবে। এর মধ্যে যেকোনো জাতীয় বা আন্তর্জাতিক সংস্থায় ডকুমেন্টেশন এবং প্রকাশনার ক্ষেত্রে অন্তত দুই বছরের অভিজ্ঞতা থাকতে হবে।
আরও পড়ুনপিকেএসএফে চাকরি, বেতন ১ লাখ ৬০ হাজার০৭ ডিসেম্বর ২০২৪
কম্পিউটার পরিচালনায় দক্ষতাসহ এমএস ওয়ার্ড, এক্সেল, পিপিটি ও পাবলিকেশন–সংক্রান্ত সফটওয়্যারের কাজ জানতে হবে। বাংলা ও ইংরেজি ভাষায় সাবলীল হতে হবে। কোকো জার্নাল, নিউজলেটার, বই, ব্লগ ও প্রিন্ট মিডিয়ায় কোনো প্রবন্ধ প্রকাশিত হলে অগ্রাধিকার দেওয়া হবে।চাকরির ধরন: ফুলটাইমকর্মস্থল: ঢাকাবেতন: ১,০৫,৪১৩ টাকাযেভাবে আবেদনআগ্রহী প্রার্থীদের টিআইবির ক্যারিয়ার–সংক্রান্ত ওয়েবসাইটের এই লিংকhttps://career.ti-bangladesh.org/job/210) থেকে নিয়োগসংক্রান্ত বিস্তারিত তথ্য জেনে Apply Now বাটনে ক্লিক করে আবেদন করতে হবে।আবেদনের শেষ তারিখ: ২১ ডিসেম্বর, ২০২৪।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪",Jobs,Prothom Alo
এনটিআরসিএ ই-রেজিস্ট্রেশনের সময় আবার বাড়াল,https://www.prothomalo.com/chakri/chakri-news/9vc9ygxa71,০৭ ডিসেম্বর ২০২৪,"বেসরকারি শিক্ষাপ্রতিষ্ঠানের (স্কুল, কলেজ, মাদ্রাসা ও কারিগরি) অনলাইনে ই-রেজিস্ট্রেশনের সময়সীমা আবারও বাড়িয়েছে বেসরকারি শিক্ষক নিবন্ধন ও প্রত্যয়ন কর্তৃপক্ষ (এনটিআরসিএ)। অনলাইনে ই-রেজিস্ট্রেশনের শেষ সময় ছিল গতকাল শুক্রবার ৬ ডিসেম্বর। এখন এই সময়সীমা ১২ ডিসেম্বর রাত ১২টা পর্যন্ত বাড়ানো হয়েছে।এনটিআরসিএর বিজ্ঞপ্তিতে বলা হয়েছে, বেসরকারি স্কুল, কলেজ, মাদ্রাসা ও কারিগরি শিক্ষাপ্রতিষ্ঠানে এমপিওভুক্ত শিক্ষক নিয়োগের জন্য ষষ্ঠ গণবিজ্ঞপ্তি ও আগামী তিন বছরের শূন্য পদের তথ্য সংগ্রহ করার জন্য ই-রেজিস্ট্রেশনের সময় বাড়ানো হয়েছে।
যেহেতু এনটিআরসিএ ৬ষ্ঠ ই-রিকুজিশনের সঙ্গে আগামী ৩ বছরের সম্ভাব্য শূন্য পদের তথ্য সংগ্রহ করার উদ্যোগ গ্রহণ করেছে, সেহেতু সর্বোচ্চ–সংখ্যক প্রতিষ্ঠান থেকে আগামী ৩ বছরের শূন্য পদের তথ্য জানার সুবিধার্থে ই-রেজিস্ট্রেশনের কার্যক্রমটি ১২ ডিসেম্বর পর্যন্ত বাড়ানো হয়েছে। এই সময়সীমার মধ্যে ই-রেজিস্ট্রেশন হালনাগাদ করেনি এমন শিক্ষাপ্রতিষ্ঠানগুলোকে ই-রেজিস্ট্রেশন করার জন্য অনুরোধ করা হলো।যেসব প্রতিষ্ঠান ৩০ অক্টোবরের মধ্যে ই-রেজিস্ট্রেশন কার্যক্রম সম্পন্নপূর্বক অনলাইনে চাহিদা (ই–রিকুইজিশন) ও ফি প্রদান করেছে, তাদের নতুন করে ই-রেজিস্ট্রেশন করার প্রয়োজন নেই।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
ষষ্ঠ নিয়োগ সুপারিশের জন্য প্রদত্ত অনলাইনে চাহিদা ছাড়াও এবার ই-রিকুইজিশনের সঙ্গে তিন বছরের সম্ভাব্য শূন্য পদের তালিকাও প্রদান করতে হবে। তিন বছরের শূন্য পদের তথ্য প্রদান না করলে ই-রিকুইজিশন সাবমিট করা যাবে না।
আরও পড়ুনবড় সংস্কারের পথে পিএসসি, বিসিএসে যেসব পরিবর্তন এল, আসছে যেসব০৫ ডিসেম্বর ২০২৪
প্রতিষ্ঠানপ্রধানেরা তাঁদের নিজস্ব ইউজার আইডি ও পাসওয়ার্ড ব্যবহার করেএই ওয়েবসাইটেঅথবা এনটিআরসিএরওয়েবসাইটের ই-রিকুইজিশন নামক সেবা বক্সের ই-রিকুইজিশন লগইন অপশনে ক্লিক করে ই–রিকুইজিশন প্ল্যাটফর্মে প্রবেশ করে অনলাইন ফরমটি পূরণ করে শুধু এমপিওভুক্ত শূন্য পদের অনলাইনে চাহিদা প্রেরণ করবেন।
আরও পড়ুনবিসিএসআইআরে ৩৮ পদে চাকরির সুযোগ০৬ ডিসেম্বর ২০২৪",Jobs,Prothom Alo
সপ্তাহে তিন দিন ছুটি যে কারণে দিচ্ছে জাপান,https://www.prothomalo.com/chakri/chakri-news/rgovfe8ptb,০৭ ডিসেম্বর ২০২৪,"জাপানের সরকারি অফিসগুলোয় কর্মীদের তিন দিন ছুটি দিয়ে চার দিনের কর্মসপ্তাহ চালুর পরিকল্পনা ঘোষণা করেছে দেশটির সরকার। আগামী এপ্রিল মাস থেকেই এই নীতি কার্যকর হবে।কর্মজীবী ​​মায়েদের সাহায্য করা এবং দেশটিতে রেকর্ড পরিমাণ নিম্ন প্রজনন হার বাড়ানোর সর্বশেষ প্রচেষ্টা হিসেবে দেশটির সরকার এই সিদ্ধান্ত নিয়েছে।টোকিও মেট্রোপলিটন সরকার বলেছে, নতুন নিয়ম আগামী এপ্রিলে শুরু হবে। ফলে কর্মীরা প্রতি সপ্তাহে তিন দিন ছুটি পাবেন। এ ছাড়া একই সঙ্গে আরেকটি নতুন নীতি চালু হচ্ছে। এর আওতায় প্রাথমিক বিদ্যালয়ের প্রথম থেকে তৃতীয় শ্রেণির শিক্ষার্থীদের মা–বাবারা বেতন কিছুটা কাটছাঁট করে সময়ের আগেই অফিস থেকে চলে যাওয়ার সুযোগ পাবেন।
টোকিওর গভর্নর ইউরিকো কোইকে গত বুধবার নতুন এই নীতি ঘোষণার সময় বলেছেন, ‘আমরা নমনীয়তার সঙ্গে কাজের ধরন পর্যালোচনা করব...সন্তান জন্মদান ও শিশুর যত্ন নেওয়ার কারণে কাউকে যেন চাকরি ছেড়ে দিতে না হয়, বিষয়টি আমরা নিশ্চিত করব।’নীতিনির্ধারণী বক্তব্যে ইউরিকো কোইকে আরও বলেন, ‘এখন টোকিওর পুরো জাতির এই চ্যালেঞ্জিং সময়ে জনগণের জীবন, জীবিকা ও অর্থনীতি রক্ষা এবং উন্নত করতে উদ্যোগ নেওয়ার সময় এসেছে।’জাপানে উর্বরতা শক্তির হার, যা বহু বছর ধরে দ্রুত পতন দেখেছে, জুন মাসে আরেকটি রেকর্ডের নিম্নস্তরে পৌঁছেছে, এমনকি সরকার যুবকদের বিয়ে করতে এবং পরিবার শুরু করতে উত্সাহিত করার প্রচেষ্টা বাড়িয়েছে।কয়েক বছর ধরে জাপানে জন্মহার আশঙ্কাজনক হারে কমছে। গত জুনে জন্মহার রেকর্ড পরিমাণ নিম্নস্তরে পৌঁছেছে। দেশটির সরকার তরুণদের বিয়ে ও পরিবার শুরু করতে উত্সাহিত করার প্রচেষ্টা বাড়ানোর পরও জন্মহার রেকর্ড পরিমাণ কমে গেছে।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
জাপানের স্বাস্থ্য, শ্রম ও কল্যাণ মন্ত্রণালয়ের তথ্য বলছে, গত বছর দেশটিতে মাত্র ৭ লাখ ২৭ হাজার ২৭৭ শিশুর জন্ম হয়েছে। এতে প্রজননের হার ১ দশমিক ২–এ নেমে এসেছে। অথচ জনসংখ্যা স্থিতিশীল রাখতে প্রয়োজন ২ দশমিক ১ শতাংশ জন্মহার।জাপান সরকার জনসংখ্যা–সংকট কাটাতে নানা উদ্যোগ নিয়েছে। এর মধ্যে ‘এখন না হলে কখনোই নয়’ নীতির জন্য চাপ দিচ্ছে। পুরুষদের পিতৃত্বকালীন ছুটি দেওয়ার মতো উদ্যোগ চালু করছে।অনেক সমাজবিজ্ঞানী মনে করেন, কঠোর কর্মসংস্কৃতি এবং জীবনযাত্রার ক্রমবর্ধমান ব্যয় জন্মহারের এই নিম্নগতির জন্য দায়ী। জাপানে অতিরিক্ত কর্মঘণ্টা দীর্ঘদিন ধরে দেশটির করপোরেট সংস্কৃতির একটি বড় সমস্যা হিসেবে দাঁড়িয়েছে। এ কারণে কর্মীরা প্রায়ই স্বাস্থ্যঝুঁকিতে ভোগেন এবং চরম ক্ষেত্রে মৃত্যুপর্যন্ত হয়। জাপানে অতিরিক্ত কাজের চাপে মৃত্যু হওয়াকে স্থানীয় ভাষায় ‘কারোশি’ বলা হয়।
আরও পড়ুনজার্মানিতে কর্মিসংকট, তবু সপ্তাহে চার দিনের অফিস চালু০৩ ফেব্রুয়ারি ২০২৪
অন্যান্য দেশের মতো জাপানেও নারীরা প্রায়ই কর্মজীবন বা সংসার, যেকোনো একটি বেছে নেওয়ার চাপে থাকেন। তবে জাপানের অতিরিক্ত কর্মঘণ্টা নারীর গর্ভাবস্থা এবং সন্তান লালন-পালনকে কঠিন করে তুলেছে।বিশ্বব্যাংকের মতে, জাপানে কর্মক্ষেত্রে লিঙ্গবৈষম্য প্রকট। গত বছর দেশটিতে শ্রমশক্তিতে নারীদের অংশগ্রহণের হার ছিল ৫৫ আর পুরুষদের জন্য ছিল ৭২ শতাংশ। এই বৈষম্যের হার অন্যান্য উচ্চ আয়ের দেশের তুলনায় অনেক বেশি।পশ্চিমা দেশগুলোয় চার দিনের কর্মসপ্তাহ চালুর বিষয়ে দিন দিন আগ্রহ বাড়ছে। বেশ কিছু গবেষণায় দেখা গেছে, চার দিনের কর্মসপ্তাহ চালু হলে কর্মীদের মধ্যে সুস্থতা ও উত্পাদনশীলতা বেড়ে যায়।তবে জাপানে চার দিনের কর্মসপ্তাহ চালুর ধারণাটি এখনো মৌলিক পর্যায়ে আছে। দেশটিতে কর্মক্ষেত্রে অতিরিক্ত সময় ব্যয় করাকে অনেকেই কোম্পানির প্রতি আনুগত্য হিসেবে বিবেচনা করে।
আরও পড়ুনবিসিএসআইআরে ৩৮ পদে চাকরির সুযোগ০৬ ডিসেম্বর ২০২৪
আরও পড়ুনডোমিনিকানে ৪ দিনের অফিস শুরু হচ্ছে, অন্য দেশের কী অবস্থা২১ জানুয়ারি ২০২৪",Jobs,Prothom Alo
"প্রতিরক্ষা মন্ত্রণালয়ের অধীন বড় নিয়োগ, ১০ম গ্রেডে পদ ১৯০, দ্রুত আবেদন করুন",https://www.prothomalo.com/chakri/employment/lzj0cx4ba6,০৭ ডিসেম্বর ২০২৪,"প্রতিরক্ষা মন্ত্রণালয়ের আওতাধীন মিলিটারি ইঞ্জিনিয়ার সার্ভিসেস (এমইএস) জনবল নিয়োগের আবেদন শেষ হচ্ছে আগামীকাল রোববার। এই প্রতিষ্ঠানে দুই ক্যাটাগরির পদে ১০ম গ্রেডে ১৯০ জনকে নিয়োগ দেওয়া হবে। আগ্রহী প্রার্থীদের অনলাইনে ফরম পূরণের মাধ্যমে আবেদন করতে হবে।১. পদের নাম: উপসহকারী প্রকৌশলী বি/আরপদসংখ্যা: ১২৮যোগ্যতা: স্বীকৃত প্রতিষ্ঠান থেকে চার বছর মেয়াদি সিভিল ইঞ্জিনিয়ারিং বিষয়ে ডিপ্লোমা থাকতে হবে।বেতন স্কেল: ১৬,০০০-৩৮,৬৪০ টাকা (গ্রেড-১০)
আরও পড়ুনবিসিএসআইআরে ৩৮ পদে চাকরির সুযোগ০৬ ডিসেম্বর ২০২৪
২. পদের নাম: উপসহকারী প্রকৌশলী ই/এমপদসংখ্যা: ৬২যোগ্যতা: স্বীকৃত প্রতিষ্ঠান থেকে চার বছর মেয়াদি ইলেকট্রিক্যাল বা ইলেকট্রনিকস বা মেকানিক্যাল বা পাওয়ার ইঞ্জিনিয়ারিং বিষয়ে ডিপ্লোমা থাকতে হবে।বেতন স্কেল: ১৬,০০০-৩৮,৬৪০ টাকা (গ্রেড-১০)আবেদন যেভাবেআগ্রহী প্রার্থীদের এইওয়েবসাইটেফরম পূরণের মাধ্যমে আবেদন করতে হবে। নিয়োগসংক্রান্ত বিস্তারিত তথ্য একই ওয়েবসাইটে জানা যাবে। অনলাইনে আবেদনসংক্রান্ত কোনো সমস্যা হলেঠিকানায় ই-মেইলেযোগাযোগ করা যাবে।
আরও পড়ুনপিকেএসএফে চাকরি, বেতন ১ লাখ ৬০ হাজার০৭ ডিসেম্বর ২০২৪
আবেদন ফিঅনলাইনে ফরম পূরণের অনধিক ৭২ ঘণ্টার মধ্যে পরীক্ষার ফি বাবদ প্রতি পদের জন্য ৫৫৮ টাকা টেলিটক প্রিপেইড মুঠোফোন নম্বর থেকে এসএমএসের মাধ্যমে জমা দিতে হবে।আবেদনের সময়সীমা:৮ ডিসেম্বর ২০২৪।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪",Jobs,Prothom Alo
"পল্লী বিদ্যুৎ সমিতিতে বড় নিয়োগ, পদ ৪৮১, আজই আবেদন করুন",https://www.prothomalo.com/chakri/employment/eag472k14f,০৭ ডিসেম্বর ২০২৪,"বাংলাদেশ পল্লী বিদ্যুতায়ন বোর্ডের আওতাধীন পল্লী বিদ্যুৎ সমিতি একাধিক পদে জনবল নিয়োগের বিজ্ঞপ্তি শেষ হচ্ছে আজ শনিবার। এই প্রতিষ্ঠানে তিন ক্যাটাগরির পদে মোট ৪৮১ জনকে নিয়োগ দেওয়া হবে। আগ্রহী প্রার্থীদের অনলাইনে আবেদন করতে হবে।১. পদের নাম: সহকারী জুনিয়র ইঞ্জিনিয়ার(ওঅ্যান্ডএম/ইঅ্যান্ডসি/ইআরইউ/পিঅ্যান্ডএম/ইআরসি/এসঅ্যান্ডপি/জিএস)পদসংখ্যা: ৩০০যোগ্যতা: ইলেকট্রিক্যাল বা পাওয়ার ইঞ্জিনিয়ারিং বিষয়ে চার বছরের ডিপ্লোমা ডিগ্রি থাকতে হবে।বেতন স্কেল: প্রথম এক বছর প্রবেশনকালে মাসিক বেতন ২৯ হাজার ৬০০ টাকা। প্রবেশনকাল শেষে মাসিক বেতন ৩১ হাজার ৮০ টাকা স্কেল নির্ধারিত হবে।
আরও পড়ুনপিকেএসএফে চাকরি, বেতন ১ লাখ ৬০ হাজার০৭ ডিসেম্বর ২০২৪
২. পদের নাম: সহকারী হিসাবরক্ষক বা সহকারী প্লান্ট হিসাবরক্ষকপদসংখ্যা: ১৫০যোগ্যতা: বি.কম পাসবেতন স্কেল: প্রথম এক বছর প্রবেশনকালে মাসিক বেতন ২৬ হাজার ১০০ টাকা। প্রবেশনকাল শেষে মাসিক বেতন ২৭ হাজার ৪১০ টাকা স্কেল নির্ধারিত হবে।৩. পদের নাম: সহকারী স্টোরকিপারপদসংখ্যা: ৩১যোগ্যতা: এইচএসসি বা সমমান পাসবেতন স্কেল: প্রথম এক বছর প্রবেশনকালে মাসিক বেতন ১৮ হাজার ৩০০ টাকা। প্রবেশনকাল শেষে মাসিক বেতন ১৯ হাজার ২২০ টাকা স্কেল নির্ধারিত হবে।
শর্তনির্বাচিত প্রার্থীদের প্রথম এক বছরের জন্য অন-প্রবেশনে নিয়োগ করা হবে। অন-প্রবেশন উত্তীর্ণ হওয়ার পর সন্তোষজনক কর্মসম্পাদন ও আচরণ, প্রয়োজনীয় প্রশিক্ষণ ও মোটরসাইকেল চালানোর লাইসেন্স (প্রযোজ্য পদের ক্ষেত্রে) থাকা সাপেক্ষে নিয়মিতকরণ করা হবে।যেভাবে আবেদনআগ্রহী প্রার্থীদের এইওয়েবসাইটেফরম পূরণের মাধ্যমে আবেদন করতে হবে। নিয়োগসংক্রান্ত বিস্তারিত তথ্য এইলিংকেজানা যাবে।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
আবেদন ফিঅনলাইনে ফরম পূরণের অনধিক ৭২ ঘণ্টার মধ্যে পরীক্ষার ফি বাবদ ১ নম্বর পদের জন্য ৩৩৫ টাকা এবং ২ ও ৩ নম্বর পদের জন্য ২২৩ টাকা টেলিটক প্রিপেইড মুঠোফোন নম্বর থেকে এসএমএসের মাধ্যমে জমা দিতে হবে।আবেদনের সময়সীমা: ৭ ডিসেম্বর ২০২৪, বিকেল পাঁচটা পর্যন্ত।",Jobs,Prothom Alo
"পিকেএসএফে চাকরি, বেতন ১ লাখ ৬০ হাজার",https://www.prothomalo.com/chakri/employment/o81y4a5spo,০৭ ডিসেম্বর ২০২৪,"পল্লী কর্ম-সহায়ক ফাউন্ডেশন (পিকেএসএফ) জনবল নিয়োগের বিজ্ঞপ্তি প্রকাশ করেছে। সংস্থাটি রেসিলিয়েন্ট হোমস্টেড অ্যান্ড লাইভলিহুড সাপোর্ট টু দ্য ভালনারেবল কোস্টাল পিপল অব বাংলাদেশ (আরএইচএল) প্রকল্পে কর্মকর্তা নিয়োগ দেবে। আগ্রহী প্রার্থীদের অনলাইনে আবেদন করতে হবে।
পদের নাম: অ্যাসিস্ট্যান্ট প্রজেক্ট কো–অর্ডিনেটর (মনিটরিং অ্যান্ড ইভ্যালুয়েশন)পদসংখ্যা:১যোগ্যতা:স্বীকৃত বিশ্ববিদ্যালয় থেকে অর্থনীতি, অ্যাগ্রিকালচারাল ইকোনমিকস, হেলথ ইকোনমিকস, ডেভেলপমেন্ট ইকোনমিকস, ডেভেলপমেন্ট স্টাডিজ, পরিসংখ্যান, ডেটা সায়েন্স, এনভায়রনমেন্টাল ইকোনমিকস, আরবান অ্যান্ড রুরাল প্ল্যানিং অথবা জিওগ্রাফি বিষয়ে চার বছর মেয়াদি স্নাতকসহ স্নাতকোত্তর ডিগ্রি থাকতে হবে। শিক্ষাজীবনে অন্তত তিনটি পরীক্ষায় প্রথম শ্রেণি/বিভাগ বা সমমানের সিজিপিএ থাকতে হবে। কোনো পরীক্ষায় তৃতীয় শ্রেণি/বিভাগ বা সমমানের সিজিপিএ গ্রহণযোগ্য নয়। জলবায়ু পরিবর্তন সেক্টরে মনিটরিং অ্যান্ড ইভ্যালুয়েশন প্রজেক্টে অন্তত আট বছর চাকরির অভিজ্ঞতা থাকতে হবে। ইভ্যালুয়েশন মেথোডলজি সম্পর্কে বিস্তর জানাশোনা থাকতে হবে। ফিন্যান্সিয়াল ও ইকোনমিক অ্যানালিসিস জানা থাকলে বাড়তি যোগ্যতা হিসেবে বিবেচিত হবে। আন্তর্জাতিক পিয়ার জার্নালে গবেষণা ফল প্রকাশের অভিজ্ঞতা থাকতে হবে। রিসার্চ মেথোডলজিতে প্রশিক্ষণ থাকতে হবে। এসপিএসএস, এসটিএটিএ/এসএএস, ইভিউজ/এনভিভো/ম্যাটল্যাবের কাজ জানা থাকলে অগ্রাধিকার দেওয়া হবে। ওডিকে/কোবো টুলবক্সের কাজ জানা থাকলে বাড়তি যোগ্যতা হিসেবে বিবেচিত হবে। বাংলা ও ইংরেজি ভাষায় সাবলীল হতে হবে। প্রকল্প এলাকা ভ্রমণের মানসিকতা থাকতে হবে।
বয়স:সর্বোচ্চ ৫০ বছরচাকরির ধরন: প্রাথমিকভাবে এক বছরের চুক্তিভিত্তিক (নবায়ণযোগ্য)কর্মস্থল: ঢাকাবেতন: মাসিক বেতন ১ লাখ ৬০ হাজার টাকা (আলোচনা সাপেক্ষে)সুযোগ–সুবিধা: উৎসব বোনাস, বাংলা নববর্ষ ভাতা, গোষ্ঠীবিমা ও মুঠোফোন বিলের সুবিধা আছে।
আরও পড়ুনপিএসসির নন-ক্যাডারে বড় নিয়োগ, পদ ৪৮২০৭ ডিসেম্বর ২০২৪
আগ্রহী প্রার্থীদের পিকেএসএফের ওয়েবসাইটেরএই লিংকেগিয়ে নিয়োগসংক্রান্ত বিস্তারিত তথ্য জেনে Apply Online বাটনে ক্লিক করে আবেদন করতে হবে।আবেদনের শেষ সময়:২১ ডিসেম্বর ২০২৪।
আরও পড়ুনবিসিএসআইআরে ৩৮ পদে চাকরির সুযোগ০৬ ডিসেম্বর ২০২৪",Jobs,Prothom Alo
"পিএসসির নন-ক্যাডারে বড় নিয়োগ, পদ ৪৮২",https://www.prothomalo.com/chakri/employment/oc8e7vh3ai,০৭ ডিসেম্বর ২০২৪,"বাংলাদেশ সরকারি কর্ম কমিশন (পিএসসি) একাধিক নন-ক্যাডার পদে জনবল নিয়োগের বিজ্ঞপ্তি প্রকাশ করেছে। বিভিন্ন মন্ত্রণালয় ও অধিদপ্তরে ১২ ক্যাটাগরির ৪৮২টি পদে সরাসরি নিয়োগের জন্য যোগ্য প্রার্থীদের কাছ থেকে অনলাইনে আবেদনপত্র চাওয়া হয়েছে। এর মধ্যে উচ্চতর বেতন স্কেলসহ ৯ম, ১০ম ও ১১তম গ্রেডের পদ রয়েছে।যেসব পদে নিয়োগ৪৮২টি পদের মধ্যে ন্যাশনাল মেরিটাইম ইনস্টিটিউটে নটিক্যাল ইনস্ট্রাক্টর ২ জন, ইঞ্জিনিয়ারিং ইনস্ট্রাক্টর ২ জন, স্থানীয় সরকার প্রকৌশল অধিদপ্তরে সহকারী প্রকৌশলী (পুর)/উপজেলা সহকারী প্রকৌশলী ১৮১ জন, ভূমি রেকর্ড ও জরিপ অধিদপ্তরে উপসহকারী সেটেলমেন্ট অফিসার (কানুনগো) ২৭৮ জন, ন্যাশনাল মেরিটাইম ইনস্টিটিউটে গণিতের শিক্ষক ১ জন, ভূমি রেকর্ড ও জরিপ অধিদপ্তরে সহকারী জরিপ অফিসার ২ জন। এগুলো ৯ম, ১০ম ও ১১তম গ্রেডের পদ।এ ছাড়া উচ্চতর বেতন স্কেলে ন্যাশনাল টেলিকমিউনিকেশন মনিটরিং সেন্টারে রিসার্চ অ্যান্ড ডেভেলপমেন্টে অফিসার ১ জন, বাংলাদেশ পরিসংখ্যান ব্যুরোতে প্রোগ্রামার ৮ জন, পুলিশ হাসপাতালে জুনিয়র কনসালট্যান্ট (মেডিসিন) ১ জন, জুনিয়র কনসালট্যান্ট (নেফ্রোলজি) ১ জন, জুনিয়র কনসালট্যান্ট (চর্ম ও যৌন) ১ জন এবং নৌপরিবহন অধিদপ্তরে ইঞ্জিনিয়ার অ্যান্ড শিপ সার্ভেয়ার ৪ জন নেওয়া হবে। এগুলো সব ষষ্ঠ গ্রেডের পদ।
আরও পড়ুনবিসিএসআইআরে ৩৮ পদে চাকরির সুযোগ০৬ ডিসেম্বর ২০২৪
আবেদন যেভাবেশিক্ষাগত যোগ্যতা অনুযায়ী এক বা একাধিক পদে আবেদন করা যাবে। একাধিক পদে আবেদন করলে প্রতিটি পদের জন্য আলাদা নিবন্ধন ফি জমা দিতে হবে। প্রার্থীদের টেলিটকের ওয়েবসাইট অথবা বাংলাদেশ সরকারি কর্ম কমিশনের ওয়েবসাইটে কমিশন কর্তৃক নির্ধারিত আবেদনপত্র অ্যাপ্লিকেন্টস কপি (বিপিএসসি ফরম-৫-এ) পূরণ করে অনলাইন রেজিস্ট্রেশন কার্যক্রম ও ফি জমাদান সম্পন্ন করতে হবে।ওয়েবসাইটে নন-ক্যাডার অপশনে ক্লিক করলে নন-ক্যাডার বিভিন্ন পদের বিজ্ঞপ্তি, আবেদনপত্র অনলাইনে পূরণ, এসএমএসের মাধ্যমে ফি জমাদান ও প্রবেশপত্র প্রাপ্তিসংক্রান্ত নির্দেশাবলির রেডিও বাটন দৃশ্যমান হবে।ফরম পূরণের আগে অবশ্যই আবেদনপদ্ধতি, ফি জমাদান ও নিয়োগসংক্রান্ত বিস্তারিত তথ্য এইদুই লিংকেএবংদেখে নিতেহবে।
আরও পড়ুনঅস্ট্রেলিয়ার নতুন কর্ম ভিসা শুরু হচ্ছে আজ থেকে০৭ ডিসেম্বর ২০২৪
আবেদন ফিঅনলাইনে ফরম পূরণের অনধিক ৭২ ঘণ্টার মধ্যে পরীক্ষার ফি বাবদ ৬ষ্ঠ ও ৯ম গ্রেডের পদের জন্য ৬০০ টাকা, ১০ম গ্রেডের পদের জন্য ৫০০ টাকা ও ১১তম গ্রেডের পদের জন্য ৩০০ টাকা টেলিটক প্রিপেইড নম্বর থেকে এসএমএসের মাধ্যমে জমা দিতে হবে।আবেদনের সময়সীমা১৫ ডিসেম্বর থেকে ১৬ জানুয়ারি পর্যন্ত।
আরও পড়ুনবড় সংস্কারের পথে পিএসসি, বিসিএসে যেসব পরিবর্তন এল, আসছে যেসব০৫ ডিসেম্বর ২০২৪",Jobs,Prothom Alo
"প্ল্যান ইন্টারন্যাশনালে চাকরি, সর্বোচ্চ বেতন ২ লাখ ৫৪ হাজার",https://www.prothomalo.com/chakri/employment/anq5rjpp9u,০৬ ডিসেম্বর ২০২৪,"আন্তর্জাতিক উন্নয়ন সংস্থা প্ল্যান ইন্টারন্যাশনাল তাদের বাংলাদেশ অফিসে জনবল নিয়োগের বিজ্ঞপ্তি প্রকাশ করেছে। সংস্থাটি ঢাকায় ম্যানেজার-মিল পদে কর্মী নিয়োগ দেবে। আগ্রহী প্রার্থীদের অনলাইনে আবেদন করতে হবে।পদের নাম:ম্যানেজার-মিল (মনিটরিং, ইভাল্যুয়েশন, অ্যাকাউন্টেবিলিটি অ্যান্ড লার্নিং)পদসংখ্যা: ১যোগ্যতা:অর্থনীতি, রাষ্ট্রবিজ্ঞান, মনিটরিং অ্যান্ড ইভাল্যুয়েশন, ডেভেলপমেন্ট স্টাডিজ বা সামাজিক বিজ্ঞান অনুষদের যেকোনো বিষয়ে স্নাতকোত্তর ডিগ্রি থাকতে হবে। আন্তর্জাতিক কোনো উন্নয়ন সংস্থায় ডিজাইন, প্ল্যানিং, মনিটরিং, ইভাল্যুয়েশন ও গবেষণাকাজে অন্তত আট বছর চাকরির অভিজ্ঞতা থাকতে হবে। মানবিক প্রেক্ষাপটে মিল সেক্টরে অন্তত তিন বছর চাকরির অভিজ্ঞতা থাকতে হবে। কান্ট্রি লেভেলে এমঅ্যান্ডই সিস্টেম ডিজাইন ও বাস্তবায়নে নেতৃত্ব দেওয়া অভিজ্ঞতা থাকতে হবে। সরাসরি টিম ম্যানেজমেন্টে অন্তত চার বছর কাজের অভিজ্ঞতা থাকতে হবে। উপস্থাপনায় দক্ষ হতে হবে। বাংলা ও ইংরেজি ভাষায় সাবলীল হতে হবে।
আরও পড়ুনবিমান বাংলাদেশ এয়ারলাইনসে বড় নিয়োগ, পদ ৫২৫০৩ ডিসেম্বর ২০২৪
চাকরির ধরন:চুক্তিভিত্তিককর্মস্থল: কান্ট্রি অফিস, ঢাকাবেতন ও সুযোগ-সুবিধা: মাসিক বেতন ২,০৩,৭১২ থেকে ২,৫৪,৬৪০ টাকা (আলোচনা সাপেক্ষে অভিজ্ঞতার ওপর ভিত্তি করে)। এ ছাড়া জীবন বিমা ও চিকিৎসাসুবিধা আছে।
আগ্রহী প্রার্থীদের প্ল্যান ইন্টারন্যাশনালের চাকরিসংক্রান্ত ওয়েবসাইটের এইলিংকেগিয়ে নিয়োগ ও আবেদনের বিস্তারিত প্রক্রিয়া জেনে নিতে হবে। এরপর একই লিংকের Apply Now বাটনে ক্লিক করে আবেদন করতে হবে।আবেদনের শেষ তারিখ:১২ ডিসেম্বর ২০২৪।
আরও পড়ুনবিদেশি সংস্থায় নেপালে চাকরি, বছরে বেতন ৪০ লাখ ৪২ হাজার০৪ ডিসেম্বর ২০২৪",Jobs,Prothom Alo
বিসিএসআইআরে ৩৮ পদে চাকরির সুযোগ,https://www.prothomalo.com/chakri/employment/8w4a96mcu4,০৬ ডিসেম্বর ২০২৪,"বিজ্ঞান ও প্রযুক্তি মন্ত্রণালয়ের অধীন বাংলাদেশ বিজ্ঞান ও শিল্প গবেষণা পরিষদের (বিসিএসআইআর) রাজস্বখাতভুক্ত ৯ ক্যাটাগরির পদে ৩৮ জনকে নিয়োগের বিজ্ঞপ্তি প্রকাশ করা হয়েছে। আগ্রহী প্রার্থীদের অনলাইনে আবেদন করতে হবে।১. পদের নাম: টেকনিশিয়ানপদসংখ্যা: ১যোগ্যতা: বিজ্ঞান বিভাগে এইচএসসি পাস বা সংশ্লিষ্ট ক্ষেত্রে ডিপ্লোমাবেতন স্কেল: ১১,০০০-২৬,৫৯০ টাকা (গ্রেড-১৩)২. পদের নাম: ইউডিএপদসংখ্যা: ১যোগ্যতা: স্নাতক পাসসহ ১ বছরের অভিজ্ঞতাবেতন স্কেল: ১০,২০০-২৪,৬৮০ টাকা (গ্রেড-১৪)৩. পদের নাম: সাঁটমুদ্রাক্ষরিক কাম কম্পিউটার অপারেটরপদসংখ্যা: ১যোগ্যতা: মাধ্যমিক স্কুল সার্টিফিকেট ও শর্টহ্যান্ডে প্রতি মিনিটে বাংলায় ও ইংরেজিতে কমপক্ষে ৪৫ ও ৭০ শব্দ এবং টাইপে বাংলায় ও ইংরেজিতে যথাক্রমে ২৩টি ও ২৮টি শব্দ লেখার গতি।বেতন স্কেল: ১০,২০০-২৪,৬৮০ টাকা (গ্রেড-১৪)
৪. পদের নাম: অফিস সহকারী কাম কম্পিউটার মুদ্রাক্ষরিকপদসংখ্যা: ২১যোগ্যতা: মাধ্যমিক স্কুল সার্টিফিকেট ও ইংরেজি টাইপে মিনিটে ৩৫ শব্দ গতিসম্পন্ন ও বাংলায় ২৫ শব্দ লেখার গতি।বেতন স্কেল: ৯,৩০০ - ২২,৪৯০ টাকা (গ্রেড-১৬)৫. পদের নাম: ড্রাইভারপদসংখ্যা: ২যোগ্যতা: কোনো স্বীকৃত বোর্ড থেকে জুনিয়র স্কুল সার্টিফিকেট বা সমমানের পরীক্ষায় উত্তীর্ণ। হালকা গাড়ি চালনার বৈধ হালকা ড্রাইভিং লাইসেন্স থাকতে হবে। অভিজ্ঞতাসম্পন্ন চালকরা অগ্রাধিকার পাইবেন।বেতন স্কেল: ৯,৩০০ - ২২,৪৯০ টাকা (গ্রেড-১৬)৬. পদের নাম: অফিস সহায়কপদসংখ্যা: ৪যোগ্যতা: ৮ম শ্রেণি পাসবেতন স্কেল: ৮,২৫০-২০,০১০ টাকা (গ্রেড-২০)
৭. পদের নাম: ল্যাব এটেনডেন্ট/পিপি এটেনডেন্ট/হেলপারপদসংখ্যা: ৫যোগ্যতা: ৮ম শ্রেণি পাসবেতন স্কেল: ৮,২৫০-২০,০১০ টাকা (গ্রেড-২০)৮. পদের নাম: প্লাম্বিং হেলপারপদসংখ্যা: ৫যোগ্যতা: ৮ম শ্রেণি পাসবেতন স্কেল: ৮,২৫০-২০,০১০ টাকা (গ্রেড-২০)৯. পদের নাম: মালিপদসংখ্যা: ২যোগ্যতা: ৮ম শ্রেণি পাসবেতন স্কেল: ৮,২৫০-২০,০১০ টাকা (গ্রেড-২০)বয়স ১৮ থেকে ৩২ বছর।
আরও পড়ুনবড় সংস্কারের পথে পিএসসি, বিসিএসে যেসব পরিবর্তন এল, আসছে যেসব০৫ ডিসেম্বর ২০২৪
যেভাবে আবেদনআগ্রহী প্রার্থীদের অনলাইনে এইওয়েবসাইটেরমাধ্যমে আবেদন করতে হবে। অনলাইন ছাড়া অন্য কোনো মাধ্যমে আবেদন গ্রহণ করা হবে না।আবেদন ফি১-৫ নম্বর পদের জন্য সার্ভিস চার্জসহ ২২৩ টাকা, ৬-৯ নম্বর পদের জন্য ১১২ টাকা আবেদন করার ৭২ ঘণ্টার মধ্যে জমা দিতে হবে।আবেদনের সময়সীমা৮ ডিসেম্বর থেকে ২৯ ডিসেম্বর পর্যন্ত।
আরও পড়ুন৮ বেসরকারি বিশ্ববিদ্যালয় সম্পর্কে সতর্কতা দিয়েছে ইউজিসি০৫ ডিসেম্বর ২০২৪",Jobs,Prothom Alo
"ভোলা জেলা প্রশাসক কার্যালয়ে চাকরি, নেবে ১৩ জন",https://www.prothomalo.com/chakri/employment/er5cc49hji,০৫ ডিসেম্বর ২০২৪,"ভোলা জেলা প্রশাসকের কার্যালয়ে লোকবল নিয়োগে বিজ্ঞপ্তি প্রকাশ করা হয়েছে। ১টি পদে মোট ১৩ জনকে নিয়োগের জন্য এ বিজ্ঞপ্তি প্রকাশ করা হয়েছে। বিজ্ঞপ্তি অনুসারে পদগুলোর যোগ্যতা পূরণ সাপেক্ষে যোগ দিতে পারবেন আপনিও। অনলাইনে পদগুলোর জন্য আবেদন চলছে।
ইউনিয়ন পরিষদ প্রশাসনিক কর্মকর্তাপদসংখ্যা–১৩গ্রেড: ১৪বেতন: বেতন স্কেল ১০২০০–২৪৬৮০ টাকা
আরও পড়ুনবড় সংস্কারের পথে পিএসসি, বিসিএসে যেসব পরিবর্তন এল, আসছে যেসব০৫ ডিসেম্বর ২০২৪
আবেদনের যোগ্যতা—ইউনিয়ন পরিষদ প্রশাসনিক কর্মকর্তা পদে আবেদনের যোগ্যতা, অভিজ্ঞতা এবং বয়সসীমার শর্ত জানতেক্লিককরুন এখানে।চাকরি আবেদনের বয়সপ্রার্থীর বয়স ২৬-১২-২০২৪  তারিখে ১৮ থেকে ৩২ বছরের মধ্য হতে হবে।আবেদনের নিয়মআগ্রহী প্রার্থীরাওয়েবসাইটথেকে আবেদনপত্র পূরণ করতে পারবেন। আবেদন পূরণ করা যাবে ২৬ ডিসেম্বর পর্যন্ত।
আরও পড়ুন৮ বেসরকারি বিশ্ববিদ্যালয় সম্পর্কে সতর্কতা দিয়েছে ইউজিসি০৫ ডিসেম্বর ২০২৪",Jobs,Prothom Alo
"বিদেশি সংস্থায় চাকরি, কর্মস্থল নেপাল, বছরে বেতন ৪০ লাখ ৪২ হাজার",https://www.prothomalo.com/chakri/employment/5tzy49h0tp,০৫ ডিসেম্বর ২০২৪,"হিন্দুকুশ হিমালয় (এইচকেএইচ) অঞ্চলের আটটি আঞ্চলিক সদস্যদেশ নিয়ে গঠিত সংস্থা ইন্টারন্যাশনাল সেন্টার ফর ইন্টিগ্রেটেড মাউন্টেন ডেভেলপমেন্ট (আইসিআইএমওডি) কর্মী নিয়োগে বিজ্ঞপ্তি প্রকাশ করেছে। সংস্থাটি লিভিং মাউন্টেইন ল্যাব (এলএমএল) ইউনিটে সাইট ম্যানেজমেন্ট অ্যান্ড ইনোভেশন স্পেশালিস্ট পদে কর্মী নিয়োগ দেবে। বাংলাদেশি প্রার্থীরাও আবেদন করতে পারবেন। আগ্রহী প্রার্থীদের অনলাইনে আবেদন করতে হবে।পদের নাম:সাইট ম্যানেজমেন্ট অ্যান্ড ইনোভেশন স্পেশালিস্টপদসংখ্যা:১
যোগ্যতা:এনভায়রনমেন্টাল সায়েন্স, অ্যাগ্রিকালচারাল সায়েন্স, ফরেস্ট্রি ম্যানেজমেন্ট, হর্টিকালচার সায়েন্স, কনজারভেশন বায়োলজি বা এ ধরনের বিষয়ে উচ্চতর ডিগ্রি থাকতে হবে। হিন্দুকুশ অঞ্চলে মাউন্টেইন ইকোসিস্টেমে অপারেশনাল ম্যানেজমেন্ট, সাসটেইনেবল অ্যাগ্রিকালচার, ট্রেনিং, প্রজেক্ট মনিটরিং অ্যান্ড স্টেকহোল্ডার এনগেজমেন্টে অন্তত পাঁচ বছরের চাকরির অভিজ্ঞতা থাকতে হবে। প্রশিক্ষণ প্রদানে দক্ষ হতে হবে। অ্যানালিটিক্যাল দক্ষতাসহ সমস্যা সমাধানের সক্ষমতা থাকতে হবে। যোগাযোগে দক্ষ হতে হবে। হিন্দুকুশ হিমালয় অঞ্চলের স্থানীয় ভাষা সম্পর্কে জানাশোনা থাকতে হবে। ভ্রমণের মানসিকতা থাকতে হবে।চাকরির ধরন:চুক্তিভিত্তিক (নবায়নযোগ্য)কর্মস্থল:আইসিআইএমওডি হেড অফিস ও এলএমএল, গোদাভারি, কাঠমান্ডু, নেপাল।বেতন:বছরে মোট বেতন ৩৩,৭২০ মার্কিন ডলার (৪০ লাখ ৪২ হাজার ৮৩৯ টাকা প্রায়)।সুযোগ-সুবিধা:প্রভিডেন্ট ফান্ড, সমন্বয় ভাতা, সন্তান/নির্ভরশীল সদস্য ভাতা, স্বাস্থ্য-জীবন-দুর্ঘটনা বিমা, ১৮ বছরের নিচে অন্তত দুই সন্তানের শিক্ষা ভাতা, সিভিয়ারেন্স পে, ছুটি ও ডে-কেয়ারের সুবিধা আছে।
আরও পড়ুনবিমান বাংলাদেশ এয়ারলাইনসে বড় নিয়োগ, পদ ৫২৫০৩ ডিসেম্বর ২০২৪
আগ্রহী প্রার্থীদের আইসিআইএমওডির ক্যারিয়ার-সংক্রান্ত ওয়েবসাইটের এইলিংকেলগইন করে আবেদন করতে হবে। নিয়োগসংক্রান্ত বিস্তারিত তথ্য এইলিংকেজানা যাবে।আবেদনের শেষ সময়:২২ ডিসেম্বর ২০২৪ (নেপাল সময়)।
আরও পড়ুনব্র্যাক ব্যাংকে চাকরি, কর্মস্থল ঢাকা, নেই বয়সসীমা০৩ ডিসেম্বর ২০২৪",Jobs,Prothom Alo
চাকরি ছাড়তে চান? আগে নিজেকে করুন এই ১২ প্রশ্ন,https://www.prothomalo.com/lifestyle/vts1kjs2ps,১০ ঘণ্টা আগে,"‘নাহ, চাকরিটা ছেড়েই দেব।’—নিত্যদিনই কি আপনার মাথায় এমন ভাবনা ঘুরঘুর করছে? রাতে ঘুমানোর আগে মনে মনে হয়তো নিজেই নিজের সঙ্গে ঝগড়া করছেন। একবার ভাবছেন, ‘ছেড়েই দিই।’ আরেকবার ভাবছেন, ‘দেখি আরও কটা দিন।’কর্মস্থলকে ‘টক্সিক’ মনে হতে পারে নানা কারণে। বিভিন্ন অপ্রাপ্তি বা অসন্তুষ্টি, অতিরিক্ত চাপ বা প্রোমোশন না হওয়া, টক্সিক বস, কাঙ্ক্ষিত বেতন বৃদ্ধি না হওয়া ইত্যাদি। চাকরি ছাড়ার আগে নিজেকে করতে পারেন এই ১২টি প্রশ্ন, তাহলে হয়তো সিদ্ধান্ত নেওয়া সহজ হবে।
যদি মনে হয়, কাজের কারণে আপনি মানসিক বা শারীরিক চাপে আছেন বা বুলিংয়ের শিকার হচ্ছেন, তাহলে হয়তো ছেড়ে দেওয়াটাই শ্রেয়—বলছেন মনোবিজ্ঞানী লি চেম্বার্স। তিনি বলেন, ‘যদি বিষয়গুলো আত্মসম্মান বা আত্মরক্ষার প্রশ্ন হয়ে দাঁড়ায়, তাহলে সিদ্ধান্ত নিতে দেরি করবেন না। অন্যথায় এটি আপনার স্বাস্থ্যের ওপর নেতিবাচক প্রভাব ফেলতে পারে।’সমস্যার মূল কারণ যত স্পষ্টভাবে নির্ধারণ করবেন, আপনার সিদ্ধান্ত ততই সহজ হবে। আপনার ভূমিকা ও দায়িত্বের পাশাপাশি প্রকল্প, বেতন, পদোন্নতির সুযোগ, কর্মক্ষেত্রের সংস্কৃতি, কাজের চাপ, সহকর্মী, কোম্পানির মূল্যবোধ বা সাম্প্রতিক পরিবর্তনগুলো গভীরভাবে বিবেচনা করুন।প্রকৃত কারণটা বের করতে চাইলে যুক্তরাজ্যভিত্তিক প্রতিষ্ঠান ‘অ্যানাদার ডোর’–এর প্রতিষ্ঠাতা এলিয়েনর টুয়েডেলের দেখানো পথে চলতে পারেন। তাঁর বক্তব্য, ‘আপনার কাজ-সম্পর্কিত প্রতিটি অনুভূতি ও চিন্তা ১০ দিন ধরে লিখে রাখুন। এর মাধ্যমে প্রকৃত কারণ বেরিয়ে আসবে।’
চাকরি ছাড়ার আগে বর্তমান চাকরি ক্ষেত্রে পৌঁছানোর পেছনের ঘটনাগুলো বিশ্লেষণ করুন। কেন আপনি এই চাকরি নিয়েছিলেন, এখন পর্যন্ত আপনার ক্যারিয়ারের পথ কেমন ছিল—এসব নিয়ে একটু ভাবুন। অতীত নিয়ে চিন্তা করলে বর্তমান পরিস্থিতিকে নতুন দৃষ্টিকোণ থেকে দেখা সহজ হয়। ভবিষ্যতের পরিকল্পনা তৈরিতেও এটি সহায়ক। মনোবিজ্ঞানী লি চেম্বার্স বলেন, ‘এটা গুরুত্বপূর্ণ যে এটি আপনার ক্যারিয়ারে প্রথম পদক্ষেপ নয়। এ কথা অনুধাবন করতে পারলে নতুন একটি পদক্ষেপ নেওয়াও অনেক কম ভয়াবহ মনে হবে।’
কর্মক্ষেত্রে আপনি শেষ কবে একটা লম্বা সময় ‘সুখী’ ছিলেন, তা ভেবে দেখতে পারেন। যদি এই ভাবনা কয়েক বছর ধরে চলতে থাকে, তাহলে চাকরি ছাড়ার সময় হয়ে গেছে। চাকরি ছাড়ার ইচ্ছা হয়তো জীবনের ওপর কিছুটা নিয়ন্ত্রণ বজায় রাখার বা অগ্রগতির অনুভূতি পাওয়ার আকাঙ্ক্ষার সঙ্গে সম্পর্কিত।এ ছাড়া বার্নআউটের আশঙ্কা বিবেচনায় নিন। বার্নআউট হলে আপনার বসের সঙ্গে কথা বলে কিছুদিনের জন্য ছুটি নিয়ে নিতে পারেন।বার্নআউট হলো মানসিক, শারীরিক ও আবেগজনিত ক্লান্তির একটি অবস্থা, যা দীর্ঘদিন ধরে অতিরিক্ত কাজের চাপ বা স্ট্রেসের কারণে সৃষ্টি হয়। এটি সাধারণত পেশাগত জীবনের সঙ্গে সম্পর্কিত, তবে ব্যক্তিগত জীবনের চাপও এর কারণ হতে পারে।
টুয়েডেল বলেন, এটি হতে পারে সবচেয়ে কঠিন প্রশ্ন। শুধু আপনার বর্তমান কাজের সমস্যা, স্বপ্নের চাকরি বা প্যাশন নিয়ে ভাবা যথেষ্ট নয়। তিনি বলেন, ‘সবচেয়ে গুরুত্বপূর্ণ প্রশ্ন হলো, আপনি কীভাবে জীবন যাপন করতে চান। আমরা আমাদের মূল্যবোধ নিয়ে খুব কম ভাবি, অথচ এখানেই আমাদের অনেক দ্বন্দ্বের মূল কারণ নিহিত।’তাই আপনি আসলে কী চান, সেটা সময় নিয়ে একবার ভাবুন।
চাকরি ছাড়ার আগে একবার আপনার পরিবারের সদস্য ও বন্ধুদের সঙ্গে কথা বলুন। এই পরামর্শ আপনাকে সিদ্ধান্ত নিতে সহায়তা করতে পারে। চেম্বার্স বলেন, ‘বন্ধুবান্ধব আমাদের মধ্যে এমন কিছু দেখতে পায়, যা আমরা নিজেদের মধ্যে দেখি না। আর দেখাটা ভবিষ্যতের সম্ভাবনা খোঁজার ক্ষেত্রে খুবই দরকারি।’আবার ঘনিষ্ঠজনের সাহায্য বা সমর্থন ছাড়া জীবন পরিবর্তন করা কঠিন, বিশেষ করে যখন আপনি আর্থিক সংকটে থাকবেন। তাই চাকরি ছাড়ার আগে অবশ্যই ঘনিষ্ঠ ব্যক্তিদের পরামর্শ নিন।
আরও পড়ুনচিয়া সিড কতক্ষণ ভিজিয়ে রাখলে সবচেয়ে বেশি উপকার?১৮ নভেম্বর ২০২৪
টুয়েডেল বলেন, ‘পরিবর্তন মানেই কিছু না কিছু ছাড় দিতে হয়। আপনি কোন জিনিসগুলোকে বিদায় জানাতে যাচ্ছেন, যেমন বন্ধুত্ব, সুযোগ-সুবিধা, স্থিতিশীলতা বা পরিচিত রুটিন, তা স্পষ্টভাবে বুঝলে আপনি সত্যিই এটি ছাড়তে প্রস্তুত কি না, তা পরিষ্কার হতে পারে।’
নতুন চাকরির সুযোগগুলো যদি বর্তমান চাকরিতেই পেয়ে যান, তাহলে নতুন চাকরির দরকার কী। কাজের সময় নমনীয় করা, কর্মঘণ্টা কমানো বা বেতন বৃদ্ধির সুবিধা আপনার বসের সঙ্গে কথা বলে যদি ঠিক করতে পারেন, তাহলে তো চাকরি বদলানোর প্রয়োজন হয় না।আপনি একটি দীর্ঘ সময় এক কর্মস্থলে যেভাবে মানিয়ে নিয়েছেন, অন্য জায়গায় তো সেভাবে না-ও মানিয়ে নিতে পারেন।
আপনার বস অনেক সময় টক্সিক হতে পারে। যেমন আপনার সঙ্গে খারাপ ব্যবহার করা, আপনার কাজের প্রশংসা না করা, বেতন না বাড়ানো ইত্যাদি। তখন আপনি হতাশ হয়ে চাকরি ছাড়ার সিদ্ধান্ত নিতে পারেন। আবার এটা না করে আপনি মানবসম্পদ বিভাগের সাহায্য নিতে পারেন। অনেক সময় এতে কাজ হয়।টক্সিক বস চিনবেন কীভাবে? সিদ্ধান্ত নেওয়ার কোনো সুযোগই তিনি রাখেন না, সবকিছুতে নাক গলান। তাহলে বুঝবেন আপনি টক্সিক বসের খপ্পরে পড়েছেন। তাঁকে এড়িয়ে চলুন।
চাকরির ক্ষেত্রটা শতভাগ মনমতো হবে না, এটাই স্বাভাবিক। তাই আপনি যে প্রত্যাশা করছেন, সেটা বাস্তবসম্মত কি না, ভাবুন। আপনি এমন কিছু চাইবেন না, যেটা বাস্তবতাবিবর্জিত। অযৌক্তিক বেতন বাড়ানোর আবদার করবেন না। নিজেকে প্রশ্ন করুন, আপনি কি সত্যিই শেখার জন্য প্রস্তুত কি না।যুক্তরাজ্যের ক্যারিয়ার কাউন্সেলর অ্যামান্ডা রিউবেন বলেন, ‘অনেকে বিকল্প খোঁজেন। অবশেষে তাঁরা বর্তমান চাকরিতেই থাকার সিদ্ধান্ত নেন। কারণ, তাঁরা বুঝতে পারেন, এটাও তেমন খারাপ নয়।’
আরও পড়ুনটক্সিক বস সামলাবেন কীভাবে০১ মার্চ ২০২৪
যখন আপনি চাকরি ছেড়ে অন্য চাকরি খুঁজবেন, তখন তিন থেকে ছয় মাসের জীবিকা নির্বাহের অর্থ জমিয়ে রাখা উচিত। ক্যারিয়ার পরিবর্তন বা স্বনির্ভর কাজ শুরু করতে চাইলে অন্তত এক বছরের জীবিকার খরচ করার জন্য সঞ্চয় রাখা জরুরি।চাকরি ছাড়ার সিদ্ধান্ত নেওয়ার সময় শুধু বেতন নয়, অন্য বিষয়গুলোও ভাবতে হবে। যেমন আপনার বর্তমান চাকরিতে ভালো পেনশন-সুবিধা থাকতে পারে, যা খরচ-বিশ্লেষণের সময় বিবেচনা করা উচিত। বিশেষ করে যদি আপনি ফ্রিল্যান্সার হিসেবে শুরু করতে চান, তাহলে টাকাপয়সার সংস্থান করে রাখা জরুরি।
চাকরি ছাড়ার আগে একবার ভাবুন, এটা ছাড়ার সঠিক সময় কি না। কারণ, চাকরির বাজার খুব অনিশ্চিত। নতুন চাকরি পেতে ছয় মাস পর্যন্ত সময় লাগতে পারে। আপনি যদি ভাবেন কিছু না কিছু একটা হবেই, তাহলে বলতে হবে আপনি খুব সাহসী। কারণ, এ কারণে পরিবার ঝুঁকিতে পড়তে পারে।যদি আপনার বর্তমান কাজের পরিবেশ অত্যন্ত খারাপ বা সহ্যের বাইরে না হয়, তাহলে আপনি ধাপে ধাপে এগোতে পারেন। অতীতের দিকে ফিরে দেখুন, বর্তমান পরিস্থিতি বিশ্লেষণ করুন এবং ভবিষ্যতের জন্য পরিকল্পনা করুন। তাহলে পরবর্তী পদক্ষেপগুলো নেওয়া সহজ হবে।
সব শেষে টুয়েডেলের পরামর্শ অনুসরণ করতে পারেন। তিনি বলেন, ‘সবকিছু একসঙ্গে মিলে যাবে, এমন সময় কখনোই আসবে না। একসময় আপনাকে সিদ্ধান্ত নিতে হবে এবং নিজেকে বিশ্বাস করতে হবে যে আপনি সফল হবেন।’ তিনি পরামর্শ দেন, একটি নির্দিষ্ট তারিখ ঠিক করে তা ডায়েরিতে লিখে রাখুন। ওই সময় পর্যন্ত আপনি ভাবুন বা চিন্তা করুন। তারপর নির্ধারিত দিনে সিদ্ধান্ত নিন।সূত্র: গার্ডিয়ান",Life,Prothom Alo
গণিত শেখানোর কারবার,https://www.prothomalo.com/lifestyle/l6wen5gnch,১২ ঘণ্টা আগে,"গণিত ঘিরেই যে একটা স্টার্টআপ হতে পারে, কেউ কি আগে ভেবেছিল? আমাদের দেশে এমন উদ্যোগ নতুন, ব্যতিক্রমও বটে।একটু ভিন্ন পথে হেঁটেই ‘বাংলার ম্যাথ’ নামে প্ল্যাটফর্মটা দাঁড় করিয়েছেন তিন তরুণ—আহমেদ শাহরিয়ার, এস এম মাহতাব হোসাইন ও আশরাফুল আল শাকুর। ডাচ্-বাংলা ব্যাংক প্রথম আলো গণিত অলিম্পিয়াডে অংশগ্রহণের মধ্য দিয়ে তাঁদের পরিচয়। জাতীয় গণিত অলিম্পিয়াডে একাধিকবার অংশ নেওয়ার সুবাদে স্কুল-কলেজের গণ্ডি পেরিয়ে বন্ধুত্বটা গাঢ় হয়েছিল আরও। তিনজনেরই যেহেতু ভালো লাগার বিষয় গণিত, তাই ‘১‍+১‍+১=১’ হতে সময় লাগেনি!তিন বন্ধু দেশের তিন প্রান্তে পড়াশোনা করেছেন। কেউ বেড়ে উঠেছেন খাগড়াছড়িতে। কেউ ঢাকায়, কেউ আবার নোয়াখালীতে। এমনকি বিশ্ববিদ্যালয়ও ছিল আলাদা। আহমেদ শাহরিয়ার ঢাকার মিলিটারি ইনস্টিটিউট অব সায়েন্স অ্যান্ড টেকনোলজি থেকে অ্যারোনটিক্যাল প্রকৌশলে স্নাতক করেছেন। এস এম মাহতাব হোসাইন পড়েছেন ইউনিভার্সিটি অব লিবারেল আর্টস বাংলাদেশে, বিষয় কম্পিউটার বিজ্ঞান ও প্রকৌশল। আর আশরাফুল আল শাকুর বাংলাদেশ প্রকৌশল বিশ্ববিদ্যালয় থেকে পুরকৌশলে ডিগ্রি নিয়েছেন। গণিত অলিম্পিয়াডই তাঁদের এক করেছে।
তিনজনই ২০০৭ সালে প্রথম জাতীয় গণিত অলিম্পিয়াডে অংশ নেন। এরপর ২০১৩ সাল থেকে গণিত অলিম্পিয়াডে একাডেমিক সদস্য হিসেবে যুক্ত হন। এখন বাংলাদেশ গণিত অলিম্পিয়াড কমিটির একাডেমিক কাউন্সেলর শাকুর। শাহরিয়ার ও মাহতাব একাডেমিক মেন্টর হিসেবে যুক্ত আছেন।
‘বাংলার ম্যাথ’ নামের উদ্যোগটি চালু হয় ২০২১ সালে। প্রথমে উদ্যোক্তাদের আগ্রহ ছিল শিক্ষকদের দক্ষতা উন্নয়নের জন্য কাজ করবেন তাঁরা। বুঝিয়ে বললেন আহমেদ শাহরিয়ার, ‘প্রাথমিক ও গণশিক্ষা মন্ত্রণালয়ের গণিত অলিম্পিয়াড প্রকল্পে পরামর্শক হিসেবে কাজের অভিজ্ঞতা হয়েছিল। সেই অভিজ্ঞতা কাজে লাগিয়ে আমরা বেসরকারি বিদ্যালয়গুলোর শিক্ষকদের জন্য বিভিন্ন পরিকল্পনা সাজাতে শুরু করি, যেন তাঁরা ক্লাসে আরও ভালোভাবে শিক্ষার্থীদের গণিতের ধারণা দিতে পারেন। যেহেতু আমরা স্টার্টআপ হিসেবে কাজ শুরু করি, তাই কোনো একটা সমস্যা সমাধানের মাধ্যমে পণ্য বা সেবা তৈরির পরিকল্পনা আমাদের ছিল। শুরু করার পরে দেখতে পাই, শুধু শিক্ষকদের কর্মশালার মাধ্যমে দক্ষতা উন্নয়ন করলে হবে না। শিক্ষার্থীদেরও আগ্রহী করে তুলতে হবে। তাই আমরা গণিতের ঝুলি, আর্ট অব লার্নিং ম্যাথের মতো বিশেষায়িত পদ্ধতি চালু করি। আমরা মূলত দুটি সমস্যা সমাধানের জন্য কাজ করছি। প্রথমত ক্লাসরুমে গণিত শেখার উপকরণের যে ঘাটতি রয়েছে, তা কমিয়ে আনা। দ্বিতীয়ত শিক্ষার্থীদের গণিতের দক্ষতা মূল্যায়নের জন্য বিজ্ঞানভিত্তিক একটি ব্যবস্থা দাঁড় করানো।’ শিক্ষার্থীরা যেন খেলায় খেলায় গণিত শিখতে পারে, সে জন্য নানা ধরনের পণ্য তৈরি করে বাংলার ম্যাথ। সাজায় নানা কোর্স ও প্রশিক্ষণও।
গণিতকে ক্লাসরুমের বাইরে এনে নানা মজার উপায়ে পরিবেশনের চেষ্টা করেন বাংলার ম্যাথের উদ্যোক্তারা। আশরাফুল আল শাকুর বলেন, ‘আমরা শুধু প্রশিক্ষণই দিই না, বিভিন্ন ধরনের বইপত্র প্রকাশ করি। এযাবৎ ছয়টি বই প্রকাশ করেছি। সংখ্যার হিসাবে বলা যায়, এখন পর্যন্ত ২৫ হাজারের বেশি শিক্ষার্থীকে কর্মশালার মাধ্যমে গণিতের প্রশিক্ষণ দিয়েছি, শতাধিক শিক্ষকের গণিত শিক্ষার মান উন্নয়নে কাজ করছি। শিক্ষার্থীদের প্রোগ্রামিং ও রোবোটিকসে আগ্রহী করার জন্য ম্যাথ টু রোবোটিকস নামেও আমরা একটি কর্মশালা করাই। অনেকে বলেন, শহরের স্কুল-কলেজে ভালো গণিত ও বিজ্ঞান শেখানো হয়। আমরা সেই ধারণা ভাঙার চেষ্টা করছি। আমার বন্ধুরা কেউ এসেছে খাগড়াছড়ি থেকে, কেউ এসেছে নোয়াখালী থেকে। আমরা সরাসরি দেখেছি দেশের বিভিন্ন স্থানে কীভাবে গণিত শেখানো হচ্ছে। আমরা স্কুল-কলেজে যেসব সমস্যা দেখেছি, সেই সমস্যা কাটানোর জন্যই বাংলার ম্যাথের মাধ্যমে বিভিন্ন মডিউল তৈরি করছি। আমরা যেমন বান্দরবান-কক্সবাজারের শিক্ষার্থীদের গণিতে আগ্রহী করে তুলছি, তেমনি ঢাকা-চট্টগ্রামের মতো শহরের স্কুল-কলেজের শিক্ষার্থীদের নিয়েও কাজ করছি।’
আরও পড়ুনইউরোপের এই ৫ বৃত্তির আবেদনের সময় এখন১৫ ঘণ্টা আগে
দেশের বিভিন্ন অলিম্পিয়াডে শাহরিয়ার-মাহতাব-শাকুররা ছোটবেলায় অংশ নিয়েছেন। আর এখন ছোটদের অলিম্পিয়াডের জন্য তৈরি করছেন। মহাখালী ডিওএইচএসে তাঁদের সদর দপ্তরে সকাল-সন্ধ্যা চলে গণিত নিয়ে নানা পরীক্ষণ। মাহতাব বলেন, ‘আমরা বন্ধুরা অনেক বছর ধরে গণিত অলিম্পিয়াডে অংশ নিয়েছি। আমাদের অভিজ্ঞতাকে এখন সবার মধ্যে ছড়িয়ে দিতে চাই। বাংলাদেশ গণিত অলিম্পিয়াড কমিটির একাডেমিক কাউন্সিলর হিসেবে কাজের অভিজ্ঞতা, স্কুলের পাঠ্যপুস্তকে অলিম্পিয়াডের আদলে আনন্দে গণিত শিখির মতো কর্মসূচিতে যুক্ত হওয়ার অভিজ্ঞতা আমাদের আছে। এখন অলিম্পিয়াড অ্যারাউন্ড দ্য ওয়ার্ল্ডের মাধ্যমে বিশ্বের বিভিন্ন প্রান্তের গণিত অলিম্পিয়াডে বাংলাদেশের শিক্ষার্থীদের অংশগ্রহণের সুযোগ দেওয়ার চেষ্টা করছি। এ বছর আমরা চারটি গণিতের বিশ্ব আয়োজনে অংশ নিয়েছি। আমাদের শিক্ষার্থীরা পার্পল কমেট ম্যাথ মিট, ইন্ডিয়া ইন্টারন্যাশনাল ম্যাথমেটিকস কম্পিটিশন, ওয়ার্ল্ড ইয়ুথ ম্যাথ অলিম্পিয়াড আর সর্বশেষ ওয়ার্ল্ড ম্যাথমেটিকস টিম চ্যাম্পিয়নশিপ অলিম্পিয়াডে অংশ নিয়েছে। সাফল্যও পেয়েছে।’আরও নানা সাফল্য আছে এই তরুণ দলের। বাংলার ম্যাথের গণিত শিক্ষার কিটবক্স ‘গণিতের ঝুলি’কে ফিনল্যান্ডের গবেষণা সংস্থা ‘হানড্রেড’ বিশ্বের ১০০টি প্রভাবশালী ও বিস্তারযোগ্য শিক্ষা উদ্ভাবনের তালিকায় স্থান দিয়েছে।
আরও পড়ুনগণিতের বিশ্বমঞ্চ থেকে ৬ স্বর্ণ বাংলাদেশের০৭ ডিসেম্বর ২০২৪",Life,Prothom Alo
‘ধূসর পাহাড়ের’ শিল্পী জয়তুর জয়,https://www.prothomalo.com/lifestyle/rx7tytet9a,১৪ ঘণ্টা আগে,"লেখার বদলে বাংলা, ইংরেজি, অঙ্কের খাতা ভরা থাকত ছবিতে। শুধু খাতা কেন, কোনো কাগজ পেলেই ছেলেটা ছবি আঁকত। এ জন্য অবশ্য মা-বাবা কখনো বকাঝকা করেননি; বরং উৎসাহ দিয়েছেন। ছেলেটার আঁকা ছবিতে থাকত তাঁর দেখা চারপাশ। পাহাড়-জুম খেত-জুমিয়া-বসতবাড়ি আর কাপ্তাই লেক।নৌকাযোগে ওই কাপ্তাই লেক পাড়ি দিয়েই যেতে হয় মোবাছড়ি; যেখানে শিল্পী জয়তু চাকমার জন্ম, যেখানে আজও সরবরাহের বিদ্যুৎ পৌঁছায়নি। অথচ এই কাপ্তাই লেক করার জন্য পাহাড়ের বিস্তীর্ণ এলাকা প্লাবিত হয় গত শতকের পঞ্চাশের দশকে। ভেসে যায় লক্ষাধিক পাহাড়ি মানুষের জমি ও আবাসস্থল। সেই দুর্দশা, উন্নয়নের স্বপ্ন দেখানো প্রকল্পের অভিঘাত, পাহাড়ি মানুষের দুর্গতি বারবার উঠে এসেছে জয়তু চাকমার ছবিতে। এই যুবকের এসব ছবি এ বছর জাতিসংঘের একটি সংস্থার পুরস্কার জিতেছে। বিশ্বের আট ‘সংখ্যালঘু শিল্পী’র মধ্যে ছিলেন রাঙামাটির জয়তু চাকমা। পুরস্কার সম্প্রতি নিয়েও এসেছেন সুইজারল্যান্ডের জেনেভা থেকে। সেসব কথায় পরে আসছি।
জাতিসংঘের মানবাধিকার–বিষয়ক হাইকমিশনারে কার্যালয়ের (ওএইচসিএইচআর) ওয়েবসাইটে জয়তুর পুরস্কার জয়ের কথা জেনে তাঁর সঙ্গে যোগাযোগ করি। কথামতো রাজধানীর কাজীপাড়ায় একটি রেস্তোরাঁয় তাঁর সঙ্গে কথা হয় মধ্য অঘ্রানের এক বিকেলে।বাবা প্রভাত কিশোর চাকমা ও মা বুদ্ধমালা চাকমার দুই ছেলের মধ্যে ছোট জয়তু চাকমা। রাঙামাটি সদর থেকে ইঞ্জিনচালিত নৌকায় করে জয়তুদের বাড়ি প্রায় আধঘণ্টার পথ। গ্রামের স্কুলেই পড়েছেন দ্বিতীয় শ্রেণি পর্যন্ত। প্রতি শুক্রবার বাড়িতে থাকা নৌকা চালিয়ে জয়তুকে তাঁর বাবাই নিয়ে যেতেন রাঙামাটি চারুকলা একাডেমিতে। সেখানে শিল্পী রতিকান্ত তঞ্চঙ্গ্যার কাছেই ছবির প্রাতিষ্ঠানিক শিক্ষা শুরু। এএসসি ও এইচএসসি পাস করেছেন রাঙামাটি থেকে। এরপর চট্টগ্রাম বিশ্ববিদ্যালয়ের চারুকলা ইনস্টিটিউটে ভর্তি হন। সেখান থেকে পেইন্টিংয়ে স্নাতক ও স্নাতকোত্তর শেষ করেন। বিশ্ববিদ্যালয়ের দুই শিক্ষক ঢালী আল মামুন ও অলোক রায়ের সাহচর্য তাঁকে সমৃদ্ধ করেছে, স্বীকার করেন জয়তু। এরপর বৃত্তি নিয়ে যান রবীন্দ্রভারতী বিশ্ববিদ্যালয়ে। তারপর দেশে ফিরে ঢাকাতেই থিতু হয়েছেন। তবে ছবির অনুষঙ্গ এখনো সেই পাহাড়।এ শিল্পীর কাজগুলোর একটা বড় অংশজুড়েই কাপ্তাই লেক ও ধ্বংসের মুখে থাকা প্রকৃতি। লেকের পানিতে জয়তুদের আদি বাড়িটিও নিমজ্জিত হয়েছিল। সেই গল্প তিনি শুনেছেন বাড়ির বয়স্কদের কাছে। লেক এখন ভ্রমণপিপাসু পর্যটকদের বড় আকর্ষণের স্থান। কিন্তু তাঁর এক ছবিতে দেখি ত্রিভুজাকৃতির ফ্রেমের মধ্যে গোলাকার এক জলাশয়। সেখানে একজন ডুবে আছে। দেখা যাচ্ছে তার হাতটুকু। সেই হাতও বাঁধা সুতায়।
জয়তু বলছিলেন, ‘যেভাবে পাহাড়ের বাইরের মানুষ কাপ্তাই লেককে দেখেন, আমরা পাহাড়িরা তো সেভাবে দেখি না। এই সৌন্দর্য উৎপন্ন করতে গিয়ে লক্ষাধিক পাহাড়ি উদ্বাস্তু হয়েছেন। আমি তাঁদের কথাই বলতে চেয়েছি।’পাহাড় তো সবুজ হয়। মূলত তার গায়ের সবুজ গাছগাছালিই এই রং ছড়ায়। সেই পাহাড়ের বুকে থাকে ঝরনা। গাছে বাসা বাঁধে হরেক রঙের পাখি। কিন্তু জয়তুর ছবির পাহাড়ের বেশির ভাগই বিবর্ণ, ধূসর। এমন এক ছবিতে দেখি, গাছহীন বিবর্ণ পাহাড়। রক্ত ঝরছে তার বুক থেকে। পাহাড়ের ঠিক মাথায় একাকী এক রংরাঙ পাখি বসে আছে।
জয়তুর পাহাড় বিবর্ণ কেন? শিল্পীর জবাব, ‘এখন পাহাড় অনেক উন্নত। পাহাড়ের সীমানায় এখন যান চলাচলের রাস্তা। এখন পাহাড়ের চূড়ায় উঠে সুইমিংপুলের শীতল জলে সাঁতরানো যায়। কিন্তু তার বদৌলতে পাহাড়িরা কী পাচ্ছে?’জয়তু এসব প্রশ্নই তোলেন তাঁর ছবিতে। ওএইচসিএইচআরের যে পুরস্কার জয়তুসহ আটজন শিল্পী পেয়েছেন, তাঁরা সবাই-ই নিজ দেশের সংখ্যালঘু সম্প্রদায়ের মানুষ। ওএইচসিএইচআর বলেছে, এসব শিল্পী শুধু শিল্পী নন, একেকজন মানবাধিকারকর্মী। তাঁরা তাঁদের আত্মপরিচয়কে উন্মোচন করেন রঙে, ভাস্কর্যে নানা ঢঙে।‘ইন্টারন্যাশনাল মাইনরটি আর্টিস্ট অ্যাওয়ার্ড’–এর ‘ইয়ুথ’(তরুণ) ক্যাটাগরিতে পুরস্কার পেয়েছেন জয়তু। তাঁর ছবি প্রসঙ্গে ওএইচসিএইচআরের চিত্র প্রতিযোগিতার বিচারকেরা বলেছেন, ‘তাঁর শিল্পকর্মে পার্বত্য চট্টগ্রামের না–বলা মর্মান্তিক নানা কথা, পাহাড়ের মানুষের নিরন্তর সংগ্রামের চিত্র ফুটে ওঠে।’জয়তুর ছবির সঙ্গে অনেক আগে থেকেই পরিচিত আরেক গুণী পাহাড়ি শিল্পী কনক চাঁপা চাকমা। তিনি বলছিলেন, ‘পাহাড়ের ধ্বংস হতে থাকা প্রকৃতি, বাস্তুতন্ত্র—এই সবই ও তুলে ধরে ভিন্নমাত্রায়। দেখবেন ওর সব ছবি ত্রিভুজাকৃতির। অর্থাৎ একটা পাহাড়ের আদল ও দেওয়ার চেষ্টা করে ফ্রেমেও। এটা আমি খুব কম দেখেছি।’পার্বত্য চট্টগ্রামের মানুষের জীবন ও প্রকৃতিকে রংতুলিতে তুলে ধরার ইতিহাস একেবারে নতুন নয়। গত শতকের পঞ্চাশের দশকে শিল্পী চুনীলাল দেওয়ান এর পথিকৃৎ। তিনি ছিলেন শিল্পাচার্য জয়নুল আবেদিনের সহকর্মী। চুনীলাল দেওয়ান কলকাতা আর্ট কলেজেরও ছাত্র ছিলেন। আর জয়তু যে পুরস্কার পেয়েছেন, এর আগে তুফান চাকমা নামে জাহাঙ্গীরনগর বিশ্ববিদ্যালয়ের আরও একজন শিল্পী পেয়েছিলেন। চিত্রকলার ক্ষেত্রে তুফান ও জয়তুদের এসব আন্তর্জাতিক স্বীকৃতি পাহাড়ের তরুণদেরও আকৃষ্ট করবে বলেই মনে করেন শিল্পী কনক চাঁপা।
আরও পড়ুনযাঁদের অর্জনে উজ্জ্বল ২০২৩৩১ ডিসেম্বর ২০২৩",Life,Prothom Alo
পরীক্ষার হল থেকে সোজা ধারাভাষ্যকক্ষে,https://www.prothomalo.com/lifestyle/kk4spqw1oq,১৪ ঘণ্টা আগে,"‘শুরুতে খুব নার্ভাস লাগছিল। কিন্তু আমার সঙ্গে ধারাভাষ্যকার হিসেবে আরও যাঁরা ছিলেন, তাঁরা খুব সাহায্য করেছেন। গাইড করেছেন। তাই একটু পরই কাজটা উপভোগ করতে শুরু করেছি।’ প্রথমবার কোনো আন্তর্জাতিক ম্যাচে ধারাভাষ্য দেওয়ার অভিজ্ঞতা এভাবেই বললেন নুজহাত সাবাহ ফেরদৌস।সম্প্রতি অনুষ্ঠিত বাংলাদেশ-আয়ারল্যান্ড ওয়ানডে সিরিজের প্রথম ম্যাচে ধারাভাষ্য দেওয়ার সুযোগ পেয়েছিলেন বাংলাদেশ ইউনিভার্সিটি অব প্রফেশনালসের (বিইউপি) মার্কেটিংয়ের এই শিক্ষার্থী। ছোটবেলা থেকে ক্রিকেটের প্রতি তাঁর একটা অন্যরকম ভালোবাসা কাজ করত। বড় ভাইকে নিয়মিত আবাহনীর মাঠে অনুশীলনে যেতে দেখেছেন। মাঝেমধ্যে ভাইয়ের সঙ্গে নিজেও চলে যেতেন। ভাইয়াদের অনুশীলন দেখে দেখে অনুকরণ করার চেষ্টা করতেন। তারপর? ‘বিষয়টা এসিসি ক্লাবের কাজী আনোয়ার স্যারের চোখে পড়ে। মা-বাবাকে বলে তিনিই আমাকে ক্লাবে ভর্তি করানোর পরামর্শ দেন।’ ব্যাস, সেখান থেকেই শুরু ক্রিকেটের হাতেখড়ি। এখনো নিয়মিত ক্রিকেট খেলেন তিনি।
বক্তৃতা (পাবলিক স্পিকিং) ও প্রেজেন্টেশনের প্রতি আগ্রহ আছে বলে টিভিতে নারী ধারাভাষ্যকারদের দেখেও সব সময় অনুপ্রাণিত হতেন। তাই নুজহাতের মনে হয়েছে, ক্যারিয়ার হিসেবে এটি বেশ ভালো একটি ক্ষেত্র হতে পারে। তবে ধারাভাষ্যে তাঁর যাত্রা শুরু হয়েছে অনেকটা হঠাৎ করেই। বিশ্ববিদ্যালয়ের একটি সেমিনারে ছিলেন নুজহাত। এমন সময় আসে বর্তমান আম্পায়ার ও ধারাভাষ্যকার সাথিরা জাকিরের ফোনকল। সাথিরাই বলেন, ‘তোমার ধারাভাষ্যের একটা ভিডিও ধারণ করে পাঠিয়ে দাও।’ নুজহাত তা-ই করেন। এরপর খেলাধুলাভিত্তিক টিভি চ্যানেল টি-স্পোর্টস থেকে অডিশনের ডাক আসে। বাংলাদেশ-আয়ারল্যান্ড ওয়ানডে সিরিজের জন্য চূড়ান্তভাবে নির্বাচিতও হয়ে যান।নিজে ক্রিকেটার বলেই ক্রিকেটের প্রযুক্তিগত ও কৌশলগত দিকগুলো বেশ ভালোই জানেন বিইউপির চতুর্থ বর্ষের এই শিক্ষার্থী। প্রথম ধারাভাষ্যে তিনি নিজের খেলার অভিজ্ঞতা ও বিশ্লেষণী ক্ষমতাকে কাজে লাগিয়েছেন, যা তাঁর ধারাভাষ্যকে আরও সহজ ও প্রাণবন্ত করেছে। তা ছাড়া ওই ম্যাচে বাংলাদেশ যেহেতু জয় পেয়েছে, তাই আনন্দ বেড়ে গেছে আরও।একাডেমিক পড়াশোনা, ক্রিকেট, ধারাভাষ্য—সবকিছু বেশ ভালোভাবেই সামাল দিতে জানেন নুজহাত। পড়ার সময় পড়ছেন। আবার সিটি ক্লাবে নিয়মিত ক্রিকেটের ট্রেনিংয়েও যাচ্ছেন। ধারাভাষ্যের জন্যও নিতে হচ্ছে আলাদা করে প্রস্তুতি। প্রথম ধারাভাষ্যের দিনও বিশ্ববিদ্যালয়ে মিডটার্ম পরীক্ষা ছিল। তাই বাংলাদেশ-আয়ারল্যান্ড প্রথম ম্যাচের প্রথম ইনিংসে উপস্থিত থাকতে পারেননি। তবে পরীক্ষার হল থেকে বের হয়ে সোজা চলে গেছেন ধারাভাষ্যকক্ষে।ইউটিউব দেখে বিভিন্ন ম্যাচের ধারাভাষ্য শুনে-শুনে কাজটা ভালোভাবে রপ্ত করার চেষ্টা করছেন নুজহাত। নামী ধারাভাষ্যকারেরা কীভাবে কথা বলেন, কীভাবে তাঁদের গলার স্বর ওঠা-নামা করে, শব্দের সঠিক উচ্চারণ কীভাবে করতে হয়, এসব নিজে নিজে বাসায় অনুশীলন করছেন। নুজহাত বলেন, ‘যেহেতু এই প্রথম ধারাভাষ্য দিলাম, অনেক কিছু জানতাম না। কীভাবে মাইক ব্যবহার করতে হয়, কখন মাঠে খেলা দেখে ধারাভাষ্য দিতে হয়, কখন মনিটর দেখে ধারাভাষ্য দিতে হয়, এগুলো কিছুই জানতাম না। ধারাভাষ্য দেওয়ার সময় এসব সমন্বয় করাটা আমার জন্য একটু চ্যালেঞ্জিং ছিল।’ তাই আগের তুলনায় খেলা দেখার পরিমাণ আরও বাড়িয়ে দিয়েছেন নুজহাত। অন্য ধারাভাষ্যকারেরা কীভাবে খেলার বিশ্লেষণ করেন, খেলার বিভিন্ন পরিস্থিতিতে কীভাবে রোমাঞ্চটা ধরে রাখেন, সেসবই রপ্ত করার চেষ্টা করছেন তিনি।আপাতত দীর্ঘমেয়াদি কোনো ভবিষ্যৎ ভাবনা না থাকলেও ক্রিকেট নিয়েই থাকতে চান নুজহাত। আন্তর্জাতিক ম্যাচে ধারাভাষ্য দেওয়ার যে সুযোগ পেয়েছেন, সেটাকেই আরও উন্নত করার চেষ্টা করছেন। পাশাপাশি ছোটবেলা থেকেই যেহেতু জাতীয় দলে খেলার স্বপ্ন ছিল, তাই খেলাধুলাটাও চালিয়ে যেতে চান নিয়মিত।
আরও পড়ুনস্নাতক শেষের আগেই যেভাবে জার্মানির নামী গাড়ির কোম্পানিতে চাকরি পেলেন নাফিজা১০ জুলাই ২০২৩",Life,Prothom Alo
ইউরোপের এই ৫ বৃত্তির আবেদনের সময় এখন,https://www.prothomalo.com/lifestyle/2nuc7akca2,১৫ ঘণ্টা আগে,"ইউরোপের বৃত্তিগুলোর মধ্যে বর্তমানে সবচেয়ে জনপ্রিয় ইরাসমাস মুন্ডুস জয়েন্ট মাস্টার্স স্কলারশিপ। এই বৃত্তির আওতায় ১৩০টির বেশি মাস্টার্স প্রোগ্রামে আবেদনের সুযোগ থাকে। প্রতিবছর সারা বিশ্ব থেকে কয়েক শ শিক্ষার্থী এ বৃত্তি নিয়ে পড়াশোনার সুযোগ পান।অন্যান্য বৃত্তির তুলনায় ইরাসমাস মুন্ডুস কিছুটা আলাদা। প্রথমত, এটি শুধু একটি বিশ্ববিদ্যালয়ের মধ্যে সীমাবদ্ধ নয়। ইউরোপীয় ইউনিয়ন প্রদত্ত এই বৃত্তির বিশেষত্ব হলো, মাস্টার্সের একেকটি সেমিস্টার ভিন্ন ভিন্ন দেশে অবস্থিত বিশ্ববিদ্যালয়ে হয়। তা ছাড়া এ বৃত্তির আওতায় গতানুগতিক বিষয়গুলোর তুলনায় বিশেষায়িত মাস্টার্স প্রোগ্রামই বেশি।সুযোগ-সুবিধা: টিউশন ফি, থাকা–খাওয়া বাবদ মাসিক উপবৃত্তি এবং ভ্রমণের খরচ এর অন্তর্ভুক্ত।প্রয়োজনীয় কাগজপত্র: ইরাসমাস মুন্ডুস স্কলারশিপের প্রতিটি প্রোগ্রামের জন্য স্বতন্ত্রভাবে আবেদন করতে হয়। তবে সাধারণত ইউরোপাস ফরম্যাটের সিভি, শিক্ষাগত যোগ্যতার সনদ, আইইএলটিএস বা অন্য ইংরেজি ভাষার পরীক্ষার ফলাফল, নাগরিকত্ব সনদ বা রেসিডেন্সি সার্টিফিকেট এবং সুপারিশপত্র সব ধরনের প্রোগ্রামে আবেদন করার জন্যই প্রয়োজন।আবেদনের সময়সীমা: স্কলারশিপের আওতায় প্রতিটি প্রোগ্রামের সময়সীমা আলাদা। তবে সাধারণত অক্টোবর থেকে জানুয়ারি পর্যন্ত আবেদন প্রক্রিয়া চলমান থাকে।আবেদনের তথ্য পেতে ক্লিক করুনএখানে।
সুইডিশ ইনস্টিটিউট আয়োজিত এ বৃত্তি বিশ্বের ৩৩টি দেশের শিক্ষার্থীদের সুইডেনে পড়াশোনার সুযোগ করে দেয়। সম্পূর্ণ অর্থায়নও করে তারাই। সুখবর হলো, ৩৩টি দেশের মধ্যে আছে বাংলাদেশও। সুইডেনের প্রায় ৭০০টি মাস্টার্স প্রোগ্রাম অর্থায়নে সাহায্য করে এ বৃত্তি। তবে আবেদন করার আগে অবশ্যই দেখে নিতে হবে, আপনার পছন্দের মাস্টার্স প্রোগ্রামটি এ বৃত্তির আওতায় আছে কি না। আর এ বৃত্তি পেতে হলে বাংলাদেশি আবেদনকারীদের অবশ্যই অন্তত ৩ হাজার ঘণ্টা (১.৫ বছর পূর্ণকালীন কাজের সমতুল্য) চাকরির অভিজ্ঞতা থাকতে হবে।সুযোগ-সুবিধা: সম্পূর্ণ টিউশন ফি, মাসিক উপবৃত্তি এবং ভ্রমণ খরচ হিসেবে এককালীন প্রায় ১ হাজার ৪০০ ডলার নির্বাচিত শিক্ষার্থীদের দেওয়া হয়।প্রয়োজনীয় কাগজপত্র: আবেদনের ক্ষেত্রে প্রয়োজন হবে সিভি, ওয়েবসাইটে প্রদত্ত ফরম্যাট অনুযায়ী কাজের অভিজ্ঞতার সনদ, দুটি সুপারিশপত্র ও মোটিভেশন লেটার।আবেদন সময়সীমা: সুইডিশ যেকোনো বিশ্ববিদ্যালয়ে মাস্টার্সে আবেদনের সময়সীমা ২০২৫ সালের ১৫ জানুয়ারি পর্যন্ত। পরবর্তী সময়ে সুইডিশ ইনস্টিটিউট স্কলারশিপে আবেদন করতে হবে ২০২৫ সালের ২৬ ফেব্রুয়ারির মধ্যে।আবেদনের তথ্য পেতে ক্লিক করুনএখানে।
আরও পড়ুনযুক্তরাষ্ট্রে উচ্চশিক্ষা নিয়ে ১০ প্রশ্নের উত্তর২৪ জুলাই ২০২২
হাঙ্গেরির এ বৃত্তি দেয় দেশটির পররাষ্ট্র মন্ত্রণালয়। বৃত্তির আওতায় স্নাতক, স্নাতকোত্তর ও পোস্টগ্র্যাজুয়েট প্রোগ্রামে আবেদন করা সম্ভব। মোট ৮০টি দেশের শিক্ষার্থীরা এ বৃত্তিতে আবেদন করতে পারেন, যার মধ্যে বাংলাদেশ একটি। বৃত্তির অন্যতম শর্ত হলো, আবেদনকারীর বয়স ১৮ বছরের বেশি হতে হবে।সুযোগ-সুবিধা: সম্পূর্ণ টিউশন ফি, থাকা–খাওয়া বাবদ মাসিক উপবৃত্তি ও চিকিৎসাবিমা এই বৃত্তির অন্তর্ভুক্ত।প্রয়োজনীয় কাগজপত্র: প্রয়োজনীয় কাগজপত্রের মধ্যে আছে মোটিভেশন লেটার, আইইএলটিএসের ফলাফল, শিক্ষাগত যোগ্যতার সনদ, জাতীয় পরিচয়পত্রের কপি, মেডিকেল সনদ ও পাসপোর্টের কপি।আবেদন সময়সীমা: এ বৃত্তির জন্য আবেদনের শেষ সময় ২০২৫ সালের ১৫ জানুয়ারি।আবেদনের তথ্য পেতে  ক্লিক করুনএখানে।
পৃথিবীর সবচেয়ে বড় বৃত্তিদাতা সংস্থাগুলোর মধ্যে একটি পরিচালনা করে এই স্কলারশিপ। বছরে প্রায় এক লাখ জার্মান ও আন্তর্জাতিক শিক্ষার্থীকে এ সংস্থা বৃত্তি দেয়। আবেদন করতে হলে আপনার স্নাতক ডিগ্রিটি অবশ্যই জার্মানিতে স্বীকৃত হতে হবে।সুযোগ-সুবিধা: মাসিক উপবৃত্তি, চিকিৎসাবিমা, ভ্রমণ খরচ ও বার্ষিক পড়াশোনার খরচ এ বৃত্তির মাধ্যমে দেওয়া হয়।প্রয়োজনীয় কাগজপত্র: ডিএএডি স্কলারশিপের আওতায় ৮৬টি ভিন্ন বৃত্তি দেওয়া হয়। প্রতিটির জন্য কাগজপত্রের তালিকা আলাদা। তবে শিক্ষাগত যোগ্যতার সনদ, জাতীয় পরিচয়পত্রের কপি ইত্যাদি প্রয়োজন হয়।আবেদন সময়সীমা: এ বৃত্তির বিভিন্ন প্রোগ্রামে আবেদনের শেষ সময় ৩১ ডিসেম্বর পর্যন্ত।বিস্তারিত জানতে ক্লিক করুনএখানে।
আরও পড়ুনবিদেশে পড়তে যাওয়ার প্রস্তুতি নিচ্ছেন? এই ৫ ভুল করছেন না তো২৪ নভেম্বর ২০২৪
আইফেল এক্সিলেন্স স্কলারশিপটি ইউরোপ ও পররাষ্ট্রবিষয়ক ফরাসি মন্ত্রণালয় পরিচালনা করে। মাস্টার্সের আবেদনের জন্য সর্বোচ্চ বয়স ২৭ এবং পিএইচডির জন্য সর্বোচ্চ বয়স ৩২। অন্যান্য বৃত্তির তুলনায় এর আবেদনপ্রক্রিয়া কিছুটা ভিন্ন। অনলাইনে আবেদন করার বদলে সরাসরি ফরাসি দূতাবাসে অথবা ‘ক্যাম্পাস ফ্রান্স’–এর অফিসে যোগাযোগ করতে হবে। তা ছাড়া স্কলারশিপের আবেদনটি শিক্ষার্থীদের থেকে নয়, বরং শিক্ষার্থীর পছন্দের বিশ্ববিদ্যালয় থেকে জমা দিতে হয়।সুযোগ-সুবিধা: টিউশন ফি, মাসিক উপবৃত্তি, চিকিৎসাবিমা ও ভ্রমণের খরচ এ বৃত্তির আওতায় পড়ে।প্রয়োজনীয় কাগজপত্র: আবেদনের জন্য রেসিডেন্সি সনদ, একাডেমিক তালিকাভুক্তি সার্টিফিকেট ইত্যাদি ‘ক্যাম্পাস ফ্রান্স’কে পাঠাতে হয়।আবেদন সময়সীমা: আবেদনের শেষ সময় ২০২৫ সালের ৮ জানুয়ারি।সব রকম তথ্য পেতে ক্লিক করুনএখানে।",Life,Prothom Alo
গণিতের বিশ্বমঞ্চ থেকে ৬ স্বর্ণ বাংলাদেশের,https://www.prothomalo.com/lifestyle/om0zr8mfr4,০৭ ডিসেম্বর ২০২৪,"এ বছর বাংলাদেশের একদল শিক্ষার্থী প্রথমবারের মতো অংশ নিল ওয়ার্ল্ড ম্যাথমেটিকস টিম চ্যাম্পিয়নশিপ (ডব্লিউএমটিসি) ২০২৪ প্রতিযোগিতায়। বাংলার ম্যাথের তত্ত্বাবধানে কাতারের দোহায় শিক্ষার্থীরা বিশ্বের নানা দেশের গণিতপ্রেমীদের সঙ্গে মেধার লড়াইয়ে নামে। জিতে নেয় ৬টি স্বর্ণ, ১১টি রৌপ্য, ৭টি ব্রোঞ্জ ও ৩টি মেধা সম্মাননা। দলের ২৭ সদস্যের প্রত্যেকেই কোনো না কোনো পদক জিতে চমকে দিয়েছে সবাইকে।২৯ নভেম্বর বসেছিল গণিতের এই আন্তর্জাতিক আসর। এর আগেই সারা দেশ থেকে বাংলাদেশ দলের সদস্যদের বাছাই করেছে বাংলার ম্যাথ। জাতীয় পর্যায়ের প্রতিযোগিতা অনুষ্ঠিত হয়েছিল ঢাকার সাউথ ইস্ট ইউনিভার্সিটিতে। নির্বাচিত দলকে দুই মাসের প্রশিক্ষণের মধ্য দিয়ে তৈরি করা হয় বিশ্বমঞ্চের জন্য। এবারের আয়োজনে বাংলাদেশ দলের ভ্রমণ সহযোগী ছিল বিমান বাংলাদেশ এয়ারলাইনস। দলের কোচ হিসেবে দায়িত্ব পালন করেন ফারহান উদ্দিন, আহমেদ শাহরিয়ার, এস এম মাহতাব হোসাইন ও আশরাফুল আল শাকুর।
টিম চ্যাম্পিয়নশিপের জুনিয়র পর্যায়ে বেঙ্গল হেক্সাগন, উচ্চমাধ্যমিক পর্যায়ে রয়েল সিক্স অব বেঙ্গল, ডেল্টা সিক্স ও বেঙ্গল হেক্সা, উচ্চতর শ্রেণিতে বেঙ্গল ট্রাইনোমিয়ালের সদস্য হিসেবে বাংলাদেশের ছেলেমেয়েরা ডব্লিউএমটিসিতে অংশ নিয়েছে। জুনিয়র পর্যায়ের অহন বনিক, উচ্চমাধ্যমিকে তাহমীদ আল আসাদ, মোবাশ্বির আরিক, প্রজেশ ভৌমিক, সাকিফ মিহরান ও নাশওয়ান হক পেয়েছে স্বর্ণপদক। জুনিয়র পর্যায়ে আরমান মালিক, ফাতিমা জাহরা শেখ, জান্নাতুল ফেরদৌস, উচ্চমাধ্যমিকে লাইবা সাবিনা ইসলাম, আয়ান জামান, উছাইওয়াং মারমা, মো. তাহসিন ইসলাম, মো. সারাফ নুহিল ইসলাম, রাফিদ উন নবী; উচ্চতর পর্যায়ে মোহাম্মদ মারজুক রহমান, সাদ বিন আহমেদ রৌপ্যপদক পেয়েছে। জুনিয়র শ্রেণিতে শেখ আলিমুল হাকিম, উচ্চমাধ্যমিকে মোহাম্মদ সাইফান হায়দার, সাকিন আল সাদাফ, শুভ্র অনিন্দ্য বেপারী, মোহাম্মদ ইবতেসাম ইসলাম, মো. ফাহিম; উচ্চতর শ্রেণিতে ইনতেশার আলম মানামের হাত ধরে এসেছে ব্রোঞ্জপদক। জুনিয়র শ্রেণিতে গৈরিক পাল, উচ্চমাধ্যমিকে হুমায়রা আফিয়া, অহম সাহা মেধা সনদ অর্জন করে। দলগত পর্যায়ের বাংলাদেশের সব কটি দলই শীর্ষ ৩০ শতাংশ দলের মধ্যে জায়গা করে নিয়েছে এবার।
এবারের আয়োজনে দেশের নানা প্রান্তের শিক্ষার্থীরা এক হয়ে বাংলাদেশের প্রতিনিধিত্ব করেছে। বান্দরবানের কোয়ান্টাম কসমো স্কুল ও কলেজের অষ্টম শ্রেণির শিক্ষার্থী উছাইওয়াং মারমা যেমন জানিয়ে দিয়েছে, প্রত্যন্ত অঞ্চলে নানা সীমাবদ্ধতার মধ্যে বেড়ে উঠলেও গণিতের লড়াইয়ে সে কারও চেয়ে কম যায় না। উছাইওয়াং বলল, ‘আমি এবারই প্রথমবারের মতো গণিত প্রতিযোগিতায় অংশ নিয়েছি। বান্দরবানের মতো এলাকা থেকে কাতারের দোহায় যাওয়ার সুযোগ আমার জন্য দারুণ এক অভিজ্ঞতা। রৌপ্যপদক পেয়ে আনন্দ আরও বেড়ে গেছে। প্রশ্ন বেশ কঠিন হলেও বুদ্ধি খাটিয়ে সমাধান করেছি।’
বগুড়া রুরাল সার্ভিস ফাউন্ডেশন গ্রানাডা একাডেমির দশম শ্রেণিতে পড়ছে মো. ফাহিম। সে বলল, ‘প্রথমবার কোনো বড় আয়োজনে বাংলাদেশের প্রতিনিধিত্ব করার সুযোগ পেলাম। বইয়ের বাইরের সব গণিতের প্রশ্ন, তাই বেশ রোমাঞ্চিত ছিলাম। কঠিন, কিন্তু সহজে সমাধান করা যায়, এমন প্রশ্নগুলোর উত্তর দিয়েছি। এককভাবে ব্রোঞ্জপদক পেয়ে আমি ভীষণ খুশি।’ বাংলাদেশ দলের আরেক প্রতিনিধি সাদ বিন আহমেদ, পড়ছে সেন্ট গ্রেগরী হাইস্কুল অ্যান্ড কলেজের দশম শ্রেণিতে। তার বক্তব্য, ‘এবারের আয়োজন থেকে আমি রৌপ্য পেয়েছি। একক পর্বে এমসিকিউ ও লিখিত প্রশ্নে প্রতিযোগিতা হয়েছে। লিখিত প্রশ্নে নাম্বার থিওরি, জিওমেট্রি, অ্যালজেবরা ও কম্বিনেটরিকস থেকে প্রশ্ন এসেছিল। এত বড় আয়োজনে অংশ নিতে পারার অভিজ্ঞতা অন্য রকম। নানা দেশ থেকে এক হাজারের বেশি শিক্ষার্থী এসেছিল। সেখানে আমি বাংলাদেশের পতাকা নিয়ে মঞ্চে দাঁড়ানোর সুযোগ পেয়েছিলাম। এই অনুভূতি বলে বোঝানো যাবে না। যুক্তরাষ্ট্রের ডেনিয়াল ও মাইকেল নামের দুজন শিক্ষার্থীর সঙ্গে আমার বন্ধুত্ব হয়েছে। ওদের বাংলাদেশে আসার দাওয়াত দিয়ে রেখেছি।’ইন্টারমিডিয়েট ক্যাটাগরিতে স্বর্ণপদকজয়ী তাহমীদ আল আসাদের সঙ্গেও কথা হলো। সেন্ট জোসেফ হায়ার সেকেন্ডারি স্কুলে অষ্টম শ্রেণিতে পড়ছে সে। বলল, ‘দেশের বাইরে যাওয়ার সুযোগ হলো এই প্রথম। আমি নিয়মিত জাতীয় গণিত অলিম্পিয়াডে অংশ নিচ্ছি। সেই অভিজ্ঞতার আলোকে বেশ ভালো প্রস্তুতি ছিল। কয়েক ধাপে নির্বাচিত হয়েছি বাংলাদেশ দলের জন্য। ম্যাথমেটিকস টিম চ্যাম্পিয়নশিপের এমসিকিউ পর্বে ১৫টা প্রশ্নের মধ্যে ১০টার সঠিক উত্তর দিতে পেরেছিলাম। আর লিখিত প্রশ্ন বিভাগে আটটার মধ্যে প্রায় চারটার মতো উত্তর ঠিকঠাক দেওয়ার চেষ্টা করেছি।’সামনের দিনগুলোতে গণিতের অঙ্গনে আরও বড় বড় পুরস্কারের প্রত্যাশায় আছে এই খুদে গণিতবিদেরা।",Life,Prothom Alo
বিষণ্নতার এই উপসর্গগুলো কি আপনার মধ্যেও আছে,https://www.prothomalo.com/lifestyle/health/bzb5qmr2ea,০৭ ডিসেম্বর ২০২৪,"সাধারণ বিষণ্নতার প্রধান উপসর্গগুলো হচ্ছে—১.   দিনের বেশির ভাগ সময় মন খারাপ বা বিষণ্ন থাকে। সকালের দিকটায় মন বেশি খারাপ থাকে, সন্ধ্যার দিকে মন অপেক্ষাকৃত ভালো থাকে।২.   কাজকর্মে উৎসাহ না পাওয়া, বিশেষ করে আগে যেসব কাজে আনন্দ পেতেন, সেসব কাজে আনন্দ না পাওয়া।৩.  খাবারে অরুচি। খাদ্যাভ্যাস নিয়ন্ত্রণ না করেও মাসে কমপক্ষে ৫ শতাংশ ওজন কমে যাওয়া।
৪.   ঘুমের সমস্যা, বিশেষ করে ঘুম কমে যাওয়া কিংবা দুঃস্বপ্ন দেখা। বিষণ্নতায় ভুগলে ঘুমিয়ে তৃপ্তিও হয় না। ঘুম আসতে খুব একটা সমস্যা হয়তো হয় না, তবে সহজেই ঘুম ভেঙে যায়। আরও একটা ব্যর্থ দিন শুরু হলো, এমন হতাশাজনক অনুভূতি নিয়ে সাধারণত খুব ভোরে ঘুম ভেঙে যায়।৫.   কাজকর্মের গতি কমে যাওয়া, মস্তিষ্কের স্বাভাবিক গতিতে চিন্তা করার ক্ষমতা হারানো।৬.   কাজ করার উদ্যম বা শক্তি না পাওয়া, অবসন্ন বোধ করা, অল্প কাজ করেই অনেক বেশি ক্লান্তি বোধ করা।৭.   মনঃসংযোগ কমে যাওয়া এবং দীর্ঘ সময় কাজ বা পড়ালেখায় মনোনিবেশ করতে না পারা।৮.   ভবিষ্যৎ সম্পর্কে নিরাশ বোধ করা।
৯.   নিজেকে অকার্যকর ও মূল্যহীন মনে করা; নিজের ও নিজের সঙ্গে সম্পর্কিত সবার দুঃখ-দুর্দশার জন্য নিজেকেই দায়ী মনে হওয়া।১০. বিষণ্নতার সবচেয়ে বিপজ্জনক উপসর্গ হলো প্রতিনিয়ত নিজের মৃত্যু কামনা করা।অনেকের এমনটাও মনে হয় যে মরে যাওয়াই এই যন্ত্রণা থেকে মুক্তির একমাত্র সহজ সমাধান। কোনো নির্দিষ্ট পরিকল্পনা ছাড়া কিংবা সুপরিকল্পিতভাবে আত্মহত্যার চেষ্টাও করেন কেউ কেউ।এই তালিকার প্রথম তিনটি উপসর্গের মধ্যে কমপক্ষে একটিসহ মোট পাঁচটি বা তার বেশিসংখ্যক উপসর্গ যদি দুই সপ্তাহ ধরে দিনের বেশির ভাগ সময় কারও মধ্যে দেখা যায়, তাহলে তাঁর বিষণ্নতা আছে বলে ধরে নেওয়া যায়।শিশুদের মন খারাপের অনুভূতি অবশ্য ভিন্নভাবে প্রকাশ পায়। বিষণ্ন শিশু অধিকাংশ সময় বিরক্ত হয়ে থাকে। তার মধ্যে শিশুসুলভ আনন্দ বা উচ্ছলতার ঘাটতি দেখা যায়।অধ্যাপক ডা. অভ্র দাশ ভৌমিক, মানসিক রোগ বিশেষজ্ঞ, পরিচালক ও অধ্যাপক, জাতীয় মানসিক স্বাস্থ্য ইনস্টিটিউট, ঢাকা",Life,Prothom Alo
অ্যান্টার্কটিকা ভ্রমণে যেতে কত টাকা লাগে,https://www.prothomalo.com/lifestyle/travel/omrjhgpz8w,০৭ ডিসেম্বর ২০২৪,"আমার জন্ম ও বেড়ে ওঠা ঢাকায়। স্কুল ও কলেজে পড়ার সময় স্কাউটের সঙ্গে যুক্ত ছিলাম। তখন থেকেই ঘোরাঘুরির শখ। ২০০৫ সালে ঢাকা সিটি কলেজ থেকে উচ্চমাধ্যমিক পাস করে যুক্তরাজ্যে পড়তে আসি। এখানে আসার পর ঘোরার শখ আরও ডালপালা মেলল। একে একে ছয়টি মহাদেশের বিভিন্ন দেশে ঘুরে বেড়িয়েছি। ইউনিভার্সিটি অব সান্ডারল্যান্ড থেকে স্নাতক করার পর শুরু হয় কর্মজীবন। এরপর ঘোরাঘুরি একটু কমে এলেও ছুটিছাটায় কোথাও না কোথাও বেরিয়ে পড়ি।
আরও পড়ুনঅ্যান্টার্কটিকায় কবরের মতো গর্ত খুঁড়ে সেখানেই রাতভর থেকেছি২৩ নভেম্বর ২০২৪
অ্যান্টার্কটিকায় যাওয়ার স্বপ্ন পুষেছি অনেক দিন। এবার সেই স্বপ্ন সত্যি হয়ে ধরা দিল। মাস পাঁচেক আগে অ্যান্টার্কটিকার প্যাকেজ বুকিং দিই। অ্যান্টার্কটিকাগামী জাহাজের কোন কেবিনে আপনি যাচ্ছেন, তার ওপর নির্ভর করে প্যাকেজ ফি। সাধারণত সাড়ে ছয় হাজার ডলার থেকে শুরু হয় এসব প্যাকেজ। সুলভ প্যাকেজে এক কেবিনে চারজন থাকতে হয়। আমি দুজনের উইন্ডো ভিউ কেবিন নিয়েছিলাম। ১৩ দিনের প্যাকেজটি নিতে আট হাজার ডলার (প্রায় ১০ লাখ টাকা) লেগেছে। তবে ঘাঁটাঘাঁটি করলে আরও কম টাকাতেও এসব প্যাকেজ নেওয়া যায়।জাহাজের প্যাকেজের সঙ্গে যুক্ত হয় বিমানভাড়া (আর্জেন্টিনার রাজধানী বুয়েনস এইরেস এবং সেখান থেকে উসুয়াইয়ায় যাওয়া–আসা), হোটেলে থাকা–খাওয়া ও আনুষঙ্গিক জিনিসপত্র কেনার খরচ। যা আমার ক্ষেত্রে লেগেছে প্রায় ২ হাজার ৫০০ ডলার (প্রায় ৩ লাখ টাকা)।বাংলাদেশ থেকে অ্যান্টার্কটিকা অভিযানে যেতে চাইলে অন্তত ১৫ থেকে ২০ লাখ টাকা খরচ হবে।
আরও পড়ুনবাংলাদেশি অভিযাত্রী জহিরের সদ্য তোলা অ্যান্টার্কটিকার ১০ ছবি১৬ নভেম্বর ২০২৪
স্ত্রী ও দুই মেয়েকে নিয়ে আমার লন্ডনের জীবন। তাদের রেখেই ২৮ অক্টোবর আর্জেন্টিনায় পৌঁছাই। নভেম্বরের প্রথম দিন আর্জেন্টিনার সর্ব দক্ষিণের শহর উসুয়াইয়ার বন্দর থেকে জাহাজে চেপে বসি। সেই একই বন্দরে ১৩ নভেম্বর শেষ হয় আমাদের অভিযাত্রা। জাহাজে আমরা ১০০ জন অভিযাত্রী ছিলাম। আমার কেবিনমেট ছিলেন সিঙ্গাপুরের এক নাগরিক। অ্যান্টার্কটিকার দিনগুলোতে বরফে ঢাকা মহাদেশের নানা প্রান্ত ঘুরে দেখেছি। দূরতম অঞ্চলটিতে নানা রোমাঞ্চকর পর্বে অংশ নেওয়ার পাশাপাশি সেখানকার প্রকৃতি ও প্রাণীর ছবি তুলেছি।",Life,Prothom Alo
সেন্ট মার্টিনের এই ইজিবাইক চালককে কেন সবাই ‘নাজির চেয়ারম্যান’ বলে ডাকে,https://www.prothomalo.com/lifestyle/travel/y73sjgrxyo,০৭ ডিসেম্বর ২০২৪,"আঁটসাঁট ইজিবাইকটায় চারজনের ব্যাগপত্তর দিয়েই ভরে গেল। তারপর আমাদের বসতে হলো বেশ কায়দা করে। এর মধ্যেই জটলা ঠেলে সামনে এগোতে থাকল ইজিবাইকটা। জেটিতে জাহাজ ভেড়ার সঙ্গে সঙ্গেই সেন্ট মার্টিনের এই জেটিঘাটের রূপ বদলে যায়। ইজিবাইক আর ভ্যানচালকদের হাঁকডাকে কান পাতা দায় হয়ে যায় তখন। অবশ্য জটলা পার হতেই স্বস্তি মিলল। সিমেন্ট-সুরকির ঢালাইয়ের সরু সড়ক ধরেই শাঁ শাঁ করে ছুটে চলল তিন চাকার বাহনটি।আমরা যাচ্ছি সেন্ট মার্টিনের পূর্ব পাড়ায়। সেখানকার একটি রিসোর্টে থাকব। যেতে যেতেই ইজিবাইকচালকের সঙ্গে টুকটাক আলাপ। বয়স্ক মানুষটা হাসিমুখে আমাদের অপ্রাসঙ্গিক নানা প্রশ্নের উত্তর দিচ্ছেন। পথের ধারে, দোকানে বসে থাকা মানুষও হাঁক ছেড়ে, কখনো ইশারায় তাঁর সঙ্গে কুশল বিনিময় করছেন। মনে হচ্ছিল, সেন্ট মার্টিন দ্বীপের সব মানুষই বুঝি তাঁকে চেনে। চিনতেও পারে, ছোট দ্বীপ, একজন আরেকজনকে চিনবে, এটাই তো স্বাভাবিক।
আরও পড়ুনসেন্ট মার্টিন ভ্রমণে যাবেন? এই ৫টি তথ্য জেনে রাখুন০৭ ডিসেম্বর ২০২৪
অক্টোবরের প্রথম দিন থেকে জাহাজ চলাচলের অনুমতি দিয়েছে সরকার। প্রতিদিন জাহাজ আসছেও। কিন্তু সপ্তাহখানেক পার হলেও পর্যটকের আনাগোনা তেমন একটা নেই। আমরা অবশ্য উপচে পড়া পর্যটকহীন সেন্ট মার্টিন দেখব বলেই মৌসুমের শুরুতে চলে এসেছি। আসার আগে হিসাব–নিকাশ করে সপ্তাহের ছুটির দিনও এড়িয়ে এসেছি। এতে আরও ফাঁকা সেন্ট মার্টিনের দেখা পেলাম।তবে ফাঁকা সেন্ট মার্টিনেও কানে তালা লাগিয়ে দিচ্ছিল হাতুড়ি-বাটালির শব্দ। ইজিবাইকের চালক সেই শব্দের রহস্য জানালেন, অধিকাংশ হোটেল-রিসোর্ট বছরের লম্বা সময় বন্ধ থাকে। তাই প্রতিবছর মেরামত করতে হয়। তারই শেষ মুহূর্তের প্রস্তুতি চলছে।এসব আলাপ করতে করেতই ইজিবাইক থেমে গেল। চালক হাসিমুখে বললেন, রিসোর্টে যেতে আমাদের এখানেই নামতে হবে। রাস্তার শেষ মাথা এটি। সামনেই ধানখেত। তারপর একচালা তিনটি ঘর নিয়ে একটা বাড়ি। বাড়ি ওপাশ থেকে সৈকতে ঢেউ ভাঙার শব্দ ভেসে আসছে। কক্সবাজারের আঞ্চলিক ভাষায় চালক জানালেন, এই বাড়ির ভেতর দিয়ে রিসোর্টে যেতে হবে।
এত ব্যাগপত্তর নিয়ে অচেনা একটা বাড়ির ভেতর দিয়ে যাব কীভাবে! রিসোর্টে কল করতেই মুশকিল আসান! তারা জানাল, আমরা যেন অপেক্ষা করি, তারা লোক পাঠিয়ে আমাদের নিয়ে যাবে।অপেক্ষা করতে করতেই ইজিবাইকচালকের সঙ্গে আলাপ। নাম তাঁর নাজির আহমদ। পর্যটন মৌসুমে ইজিবাইক চালান। অন্য সময় তেমন কাজ থাকে না। তাঁর পূর্বপুরুষেরা অনেক আগে এই দ্বীপে এসেছিলেন। এখনো অনেক জমিজমা আছে তাঁর।আলাপের মধ্যেই এক পথচারী এসে আমাদের গল্পের মোড় ঘুরিয়ে দিলেন। তিনি নাজির আহমদকে ‘চেয়ারম্যান’ সম্বোধন করে কুশল জানতে চাইলেন। চেয়ারম্যান? আমার চোখেমুখে কৌতূহল বুঝতে পেরে নাজির আহমদ ব্যাপারটা খোলাসা করেন।২০১২ সালে ইউনিয়ন পরিষদ নির্বাচনে অংশ নিয়েছিলেন নাজির। ভেবেছিলেন, চেয়ারম্যান হয়ে দ্বীপের ভালো–মন্দ দেখবেন। কিন্তু আনারস মার্কায় তিনি পেয়েছিলেন মাত্র ৫০০ ভোট। অর্থকড়ি খরচ করে ভোট না পাওয়ায় খুব ভেঙে পড়েছিলেন তখন। সেই থেকে সেন্ট মার্টিনের ছেলে-বুড়োরা তাঁকে ‘নাজির চেয়ারম্যান’ নামে চেনে।সেন্ট মার্টিনে আমাদের পরের দুটি দিন সঙ্গী ছিলেন এই নাজির ‘চেয়ারম্যান’।",Life,Prothom Alo
চিনির বদলে কি গুড় খাওয়া ভালো,https://www.prothomalo.com/lifestyle/health/z2gt8yq3qo,০৭ ডিসেম্বর ২০২৪,"চিনি হলো একটি প্রাকৃতিক মিষ্টি। অনাদিকাল থেকে খাদ্যের আকর্ষণীয় উপাদান এটি। তবে স্বাস্থ্যের জন্য সাদা চিনি ভালো নয়। কারণ, বেশি প্রক্রিয়াকরণের কারণে সাদা চিনিতে ক্যালরি ছাড়া অন্য কোনো খনিজ উপাদান নেই। ডাক্তারেরা চিনিকে হোয়াইট পয়জন বা সাদা বিষ বলে থাকেন। চিনি দ্রুত রক্তে মিশে রক্তে শর্করার মাত্রা যেমন বাড়িয়ে দেয়, তেমনি ওজন বাড়াতেও এর ভূমিকা আছে।এবার আসি গুড়ের পুষ্টিগুণ নিয়ে আলাপে। সাধারণত আখের রস বা খেজুরের রস জ্বাল দিয়ে গুড় তৈরি করা হয়। এ ছাড়া তালের রস থেকেও গুড় তৈরি হয়। ১০০ গ্রাম গুড়ে প্রায় ৭০ গ্রাম সুক্রোজ (আখ ও বিট থেকে প্রাপ্ত চিনির পারিভাষিক নাম) থাকে যেখানে একই পরিমাণ চিনিতে থাকে ৯৯ গ্রাম। এ ছাড়া গুড়ে প্রায় ৩৮৩ ক্যালরি, ফ্রুক্টোজ ১০ গ্রাম, প্রোটিন ০ দশমিক ৪ গ্রাম, চর্বি বা ফ্যাট শূন্য দশমিক ১ গ্রাম, আয়রন ১১ মিলিগ্রাম, ম্যাগনেশিয়াম ৭০-৯০ মিলিগ্রাম, পটাশিয়াম ১ দশমিক ৫৬ মিলিগ্রাম, ম্যাংগানিজ শূন্য দশমিক ২ থেকে শূন্য দশমিক ৫ মিলিগ্রাম এবং ভিটামিন এ, সি, ই, ক্যালসিয়াম, জিংক, ফসফরাস ও কপার থাকে।
চিনি ও গুড় দুটোই আখের রস থেকে তৈরি হলেও চিনি প্রক্রিয়াকরণের কারণে ক্যালরি ছাড়া অন্য কোনো পুষ্টি উপাদান থাকে না, যা গুড়ে থাকে।গুড়ে আয়রন থাকায় শরীরে আয়রনের ঘাটতি পূরণ করে, ফলে রক্তশূন্যতা প্রতিরোধে সাহায্য করে। তবে যাদের অন্য উৎস থেকে আয়রন গ্রহণের পরিমাণ কম, তাদের ক্ষেত্রে শুধুই গুড় থেকে এই ঘাটতি পূরণ সম্ভব নয়।গুড়ে ভিটামিন, মিনারেল ও অ্যান্টি–অক্সিডেন্ট থাকায় এটি রোগ প্রতিরোধে সাহায্য করে। জিংক ও ভিটামিন সি কমন কোল্ডে উপকারী। তাই অনেকেই শীতকালে একটু গুড় খান।অনেকে মনে করেন, গুড় খেলে কোষ্ঠকাঠিন্য দূর হয় এবং পেট ভালো থাকে। যদিও গুড়ে ফাইবার প্রায় নেই বললেই চলে।
গুড়ে ক্যালরি ও অনেক পুষ্টি উপাদান থাকে, তাই অসুস্থ অবস্থায় কেউ যখন কিছুই খেতে পারেন না, তখন শক্তিবর্ধক হিসেবে গুড় খাওয়া যেতে পারে।গুড় অ্যান্টি–অক্সিডেন্টের ভালো উৎস। এতে ফেনোলিক অ্যাসিড থাকায় শরীরে অক্সিডেন্ট ও স্ট্রেস কমায় ফলে বয়স ধরে রাখতে সাহায্য করে। কিছু ক্যানসার প্রতিরোধে সাহায্য করে, চোখের মাসকুলার ডিজেনারেশন কমিয়ে দৃষ্টিশক্তি ভালো রাখতে সাহায্য করে ও ডিমেনশিয়া প্রতিরোধ করে।চিনির মতো গুড়ও একইভাবে রক্তে শর্করার পরিমাণ বাড়িয়ে দেয়। তাই ডায়াবেটিক রোগীদের ক্ষেত্রে চিনির মতো গুড়কেও বাদ দিতে হবে।বেশি বেশি চিনি বা গুড় খেলে স্থূলতার প্রবণতা বেড়ে যায়। অতিরিক্ত ওজন পরবর্তীকালে হৃদ্‌রোগের কারণ হয়ে দাঁড়ায়।আসলে চিনি স্বাস্থ্যের জন্য ভালো নয়। এর ব্যবহার সীমিত করতে হবে, যা মোট ক্যালরির ৫ থেকে ১০ শতাংশ রাখলে খুব ভালো। গুড়ের ক্ষেত্রেও পরিমাণের দিকে নজর রাখতে হবে।ডা. আফলাতুন আকতার জাহান, মেডিসিন স্পেশালিস্ট, ইন্টারনাল মেডিসিন বিভাগ, স্কয়ার হাসপাতাল লিমিটেড, ঢাকা",Life,Prothom Alo
জাকির হোসেন ৮ শতাংশ জমিতে লাউ চাষ করেছেন একতারা বানাবেন বলে,https://www.prothomalo.com/lifestyle/rbkd3v8ujd,০৭ ডিসেম্বর ২০২৪,"‘সামান্য লাউয়ের খোলের ভেতরে একটা তার; একতারার সুর কীভাবে এত গভীরভাবে বাজে মানুষের মনে? বাদকের মনের আকুতি মিশে না গেলে কি এমন কৌশল আসে আঙুলে!’ শিল্পী মোহাম্মদ জাকির হোসেন একতারা নিয়ে নিজের অনুভবের কথা এভাবেই বলছিলেন।অথচ ২০১০ সালে গাইবান্ধার গোবিন্দগঞ্জ থেকে রাজধানীতে পড়তে আসা তরুণটির প্রাতিষ্ঠানিকভাবে কোনো বাদ্যযন্ত্র বাজানোর প্রশিক্ষণ ছিল না। ২০১৩ সালের শেষ দিকে তিনি উচ্চমাধ্যমিক শেষ করে বাংলাদেশ আমেরিকান ইন্টারন্যাশনাল ইউনিভার্সিটির কম্পিউটার সায়েন্স অ্যান্ড ইঞ্জিনিয়ারিংয়ে পড়ছেন। একদিন ঢাকা শহর তন্নতন্ন করে খুঁজে কিনেছিলেন মনের মতো একটি একতারা। ঘর আটকে বসে তাতে টুংটাং শব্দ করতে করতে ঠিক উঠে এল এক সুর। বললেন, ‘কীভাবে বাজাতে শিখেছি নিজেও জানি না। মনে হচ্ছিল গাছের তলায় কেউ একজন বসে আছেন। মানুষটার চুল-দাড়ি সবই সাদা। কিন্তু তাঁর চোখ-মুখের আদল কার মতো জানি না। কী যে বাজালাম, কী গাইলাম, তা আর বলতে পারব না। শুধু অনুভব করলাম মনের সুর ধরা দিচ্ছে আমার কাছে, যা এত দিন ধরে খুঁজছিলাম।’শুরু হলো সুরের সন্ধানে জাকিরের পথচলা। সেই পথ চলতে গিয়ে ২০১৬ সালে স্নাতক পড়া ছেড়ে দিলেন। চলে গেলেন ভারতে পণ্ডিত অজয় চক্রবর্তীর কর্মশালায়। সেই কর্মশালা শেষে যেন নতুন পথের সন্ধান পেলেন। পণ্ডিতের বিভিন্ন শিক্ষার্থী-শিল্পীর কাছে শুরু করলেন গুরুমুখী বিদ্যা। কেটে গেল দুই বছরের বেশি সময়। এরপর ২০১৯ সালে রবীন্দ্রসংগীতশিল্পী ও রবীন্দ্রসাধক রাজেশ্বর ভট্টাচার্যর কাছে গেলেন। আড়াই বছর তাঁর কাছে নিলেন বাংলা ভাষা, রবীন্দ্রসাহিত্য ও রবীন্দ্রসংগীতের তালিম।
আরও পড়ুনযে অস্ত্রোপচারে প্রায় ১০০ চিকিৎসক অংশ নিয়েছেন, যাঁদের ৩৯ জনই বিশেষজ্ঞ৩০ নভেম্বর ২০২৪
কৃষিপ্রধান পরিবারের সন্তান জাকির হোসেন। স্বাভাবিকভাবেই সুরের কাছে তাঁর এই সমর্পণ সহজভাবে নেননি স্বজনেরা। প্রাতিষ্ঠানিকভাবে বাদ্যযন্ত্র নিয়ে কাজ করার কথা শুনে ধর্মের কথা বলেছিল গ্রামের মানুষ। সে ভয় শিল্পীর বাবা শাহ আলম প্রামাণিক আর মা জোছনা বেগমকেও কম তাড়িত করেনি। কম্পিউটার সায়েন্স অ্যান্ড ইঞ্জিনিয়ারিংয়ে পড়া ছাড়ার পর তাঁরা তো বাড়ি থেকেই বের করে দিয়েছিলেন জাকিরকে। কিন্তু তাতে কি, শিল্পী যে বুকের ভেতর বয়ে বেড়ান ফসলের মাঠে বয়ে যাওয়া বাতাসের সুর, ধরতে চান সেখানকার গাছের পাতার হাওয়া অথবা খুঁজে বেড়ান এক অলীক মানুষের স্পর্শ! সেই আকাঙ্ক্ষা আসলে জন্মেছিল শৈশবেই। শিল্পী বললেন, ‘ফুলপুকুরিয়া সরকারি প্রাথমিক বিদ্যালয়ে পড়তাম। বৃহস্পতিবারের সবশেষ ক্লাস ছিল সংস্কৃতিচর্চার। সারা সপ্তাহের ওই ক্লাস আমার সবচেয়ে বেশি ভালো লাগত। হয়তো তখন থেকেই সুর খুঁজেছি আমি।’এখন শিল্পী জাকির চোখ বন্ধ করে বাজাতে পারেন একতারা, সেতারা, হাতবায়া, বাউলা ডুগি আর খমক। বলে দিতে পারেন কোন কাঠের কতটুকু মাপে বাজনার সুর–তালের কমবেশি হয়। কোন চামড়া ফেটে যায় দ্রুত বা সুরটা ছড়ে বেসুরো হয়ে। সম্প্রতি শেষ হওয়া প্রদর্শনীতে থাকা মিরাত, গোপী, কৃষ্ণকাচি, ঘটক বা ভৈরবীর মতো কম চেনা বাদ্যযন্ত্রগুলো বানানো হয়েছে জাকিরের নির্দেশনা ও তত্ত্বাবধানে। অর্জুন, তেঁতুল, বেল, নিম, কদম, ছাতিম, ডুমুর বা পাউয়া চন্দনগাছের কাঠ ব্যবহার করে বানানো হয়েছে এসব যন্ত্র। তবে জাকির হোসেন বলছিলেন, কিছুই সম্ভব হতো না তাঁর জীবনে আসা অসাধারণ কয়েকজন মাটির মানুষের দেখা না পেলে।যাঁদের একজন গোবিন্দগঞ্জের ফুলপুকুরিয়ার দুর্যোধন বর্মণ ওরফে সুরকুটু। ৭০ বছরের কৃষিকাজ করা দুর্যোধন বর্মণ জাকিরের দাদুর বন্ধু। ২০২০ সালে তিনি জাকিরের হাতে তুলে দেন তাঁর পূর্বপুরুষের শতবর্ষী স্মৃতিময় এক বাদ্যযন্ত্র, যার নাম ‘সেতারা’। দুর্যোধন বর্মণ নিজেও গানবাজনা করেন, কীর্তনের আসরে, নবান্নের উৎসবে গান। কিন্তু তাঁর মনে হয়েছিল, পূর্বপুরুষের এই স্মৃতির মূল্য জাকিরই বুঝবেন ভালো।
জাকির হোসেন সুর খুঁজেছিলেন বলেই তাঁর হাত ধরে উঠে এসেছে অনেক প্রাচীন বাদ্যযন্ত্র। রাজধানীর ধানমন্ডির আলিয়ঁস ফ্রঁসেজে তাঁর প্রদর্শনীতে দর্শক দেখতে পেলেন এ ভূখণ্ডের সুরের ইতিহাসের একটা অংশ। তবে ‘সুরের ঐকতান’ নামে হয়ে যাওয়া প্রদর্শনীতে রাখা প্রায় ১০০ রকমের বাদ্যযন্ত্র বানাতে এই শিল্পীকে কম মূল্য দিতে হয়নি। আছে বাদ্যযন্ত্রের কৌলীন্য বজায় রাখতে গিয়ে নিজের পেশা ছেড়ে আসার ঝুঁকির গল্পও।কেমন সেই গল্প? ২০২২ সালে ভারত থেকে দেশে ফিরে জাকির যোগ দিয়েছিলেন ‘ইনটু পজিটিভ’ নামে কক্সবাজারে অবস্থিত একটি কনসালট্যান্সি ফার্মে। ২০২৩ সালের মাঝামাঝিতে চাকরি ছেড়ে দিলেন শুধু বাদ্যযন্ত্র বানাবেন বলে। তখন নিজের বানানো বাদ্যযন্ত্র ছিল মাত্র ৬টি। এখন সে সংখ্যা ৩০ থেকে ৪০। তবে তাঁর সংগ্রহে আছে প্রায় ১০০টি বাদ্যযন্ত্র। বাকিগুলো তাঁরই নির্দেশনা ও তত্ত্বাবধানে বানানো হয়েছে দলগতভাবে।জাকির হোসেন এখন গবেষণা করছেন বাদ্যযন্ত্র তৈরির উপকরণ নিয়ে। নিজের বাদ্যযন্ত্রগুলোর নাম–পরিচয় বলতে গিয়ে জাকির বললেন, ‘দেখবেন, বাদ্যযন্ত্রের সঙ্গে দর্শন থাকে। আমার একটি বাদ্যযন্ত্রের নাম “স্বয়ংবর”। অর্জুন কাঠ দিয়ে বাদ্যযন্ত্র হয় না। কিন্তু আমি অর্জুন কাঠ দিয়েই বানিয়েছি। মহাভারতেদ্রৌপদীর স্বয়ংবর সভার গল্প পাবেন। এই স্বয়ংবর সাত তারের যন্ত্র। আবার ধরুন “পদ্মরাগ” বানিয়েছি। এই যন্ত্র নিজেই সহজিয়া ঘরানাকে উপস্থাপন করে, যেখানে রয়েছে অহিংসার বাণী। এসবের সঙ্গে গ্রামীণ সংস্কৃতিরও সম্পর্ক রয়েছে।’গোবিন্দগঞ্জে ৮ শতাংশ জমিতে লাউ চাষ শুরু করেছেন জাকির। এসব লাউয়ের একটিও সবজি হিসেবে বিক্রি করবেন না। প্রতিটি লাউয়ের খোল দিয়ে বানাবেন একতারার কাঠামো।
মোহাম্মদ জাকির হোসেন আরও কিছু প্রদর্শনীর আয়োজন করতে চান। তিনি বলেন, ‘সব জায়গায় বাংলা লোকগান উপস্থাপন করা হয় একটি মাত্রায়, যেন এর আর কোনো বৈচিত্র্য নেই।’ কিন্তু বাংলা লোকগানের সুরেও যে অনন্য ব্যঞ্জনা আর বহুমাত্রা রয়েছে, তা-ই তুলে ধরতে চান এই শিল্পী।জাকির হোসেনের ‘অবকল্প’ নামে আছে একটি সাংস্কৃতিক গবেষণা চর্চা কেন্দ্র। ২০১৫ সালে এটি ‘যোগী’ নামে শুরু হয়, ২০১৮ সালে নাম বদলে হয়েছে ‘অবকল্প’। মূলত তথ্যচিত্র তৈরির আগ্রহ নিয়ে এটি শুরু হলেও এখন কাজ করছে শিশু ও বৃদ্ধদের বিকল্প শিক্ষা নিয়ে। শিশুদের চারু ও কারুশিল্পের প্রতি আগ্রহী করতে চান তিনি।শিল্পী জাকিরের জীবনের বিভিন্ন পর্বে এসেছে নানা রকম সুর। কখনো ইংলিশ কান্ট্রি মিউজিক, কখনো আধুনিক বাংলা গান। ধর্মীয় জ্ঞান পেয়েছেন পরিবার-সমাজ থেকে। মাটির মানুষেরা দিয়েছে গ্রামীণ জীবনের টান। এর সবকিছুতেই নাকি সুর আছে বলে অনুভব করেন তিনি। জাকির বললেন, ‘লালন আমার কাছে এসেছেন অনেক পরে। যখন এলেন, তখন যেন ডুবিয়ে দিলেন। শুনলাম, আমার ভেতর কেউ বলছে, সুরের গুরু থাকেন আড়ালে। এই অনুভবটুকু আমি কোনো কিছুর বিনিময়ে হারাতে চাই না।’
আরও পড়ুনসেন্ট মার্টিন ভ্রমণে যাবেন? এই ৫টি তথ্য জেনে রাখুন০৭ ডিসেম্বর ২০২৪",Life,Prothom Alo
বিচিত্র দিবসআজ মোমবাতি জ্বালানোর দিন,https://www.prothomalo.com/lifestyle/0eznn63udo,০৭ ডিসেম্বর ২০২৪,"মোমবাতি নিয়ে সম্ভবত সবচেয়ে গভীর জীবনদর্শনের কথাটি লিখেছিলেন কবি কৃষ্ণচন্দ্র মজুমদার (১৮৩৪-১৯০৭)। কমবেশি সবাই জানি অনবদ্য সেই নীতি-পঙ্‌ক্তি, ‘যে জন দিবসে মনের হরষে জ্বালায় মোমের বাতি/আশুগৃহে তার দেখিবে না আর নিশীথে প্রদীপ ভাতি’।হালে মোমবাতির অত্যাবশ্যকীয় ব্যবহার প্রায় ফুরিয়েছে। তবে কদর একেবারে কমেনি। প্রয়োজনীয়তার ধরন বদলেছে, ব্যবহারে বৈচিত্র্য এসেছে। মোমবাতি যেন আমাদের কাছে ধরা দিয়েছে ভিন্নতর বিবিধ আবেদন নিয়ে। নেহাৎ মনের হরষে কিংবা প্রয়োজনে মোমবাতির ব্যবহার এখনো আছে। মোমের স্নিগ্ধ আলো বা সুগন্ধ কারও কারও কাছে বড় মোহন লাগে। যেমন কবি শামসুর রাহমান তাঁর ‘মোমবাতি’ কবিতায় লিখেছেন, ‘...মোমবাতি মহার্ঘ এখন, /তবু কিনি নিয়মিত; অন্ধকারে মোমবাতি জ্বেলে চুপচাপ/বসে থাকা ঘরে, /শিখাটির দিকে অপলক চেয়ে-থাকা কিছুক্ষণ’।
আরও পড়ুননিঃসংকোচে আজ হাতে মোমবাতি ধরিয়ে দিতে পারেন০২ ডিসেম্বর ২০২৩
জন্মদিন, বিবাহবার্ষিকীর মতো বিভিন্ন অনুষ্ঠানে–উৎসবে মোমবাতির উজ্জ্বল উপস্থিতি রয়েছে এখনো। কোনো ব্যক্তি বা বিশেষ ঘটনার স্মরণে মোমবাতি প্রজ্জ্বালন করা হয়। বিদ্রোহে-প্রতিবাদে মোমবাতি প্রজ্জ্বলন তো অহিংস পন্থা হিসেবে গোটা পৃথিবীতেই জনপ্রিয়। মোমবাতি জ্বালিয়ে বিভিন্ন শৈল্পিক অনুষ্ঠান উদ্বোধনের রেওয়াজ আছে। অন্দরসজ্জায় মোমবাতি ব্যবহার করেন শৌখিন মানুষজন। ঘরের গুমোট ভাব ও ভ্যাপসা গন্ধ দূর করতে সুগন্ধি মোমের ব্যবহার হামেশাই দেখা যায়। মশা-মাছি তাড়াতে সিট্রোনেলা মোমবাতি দারুণ কার্যকর। প্যান্ট বা ব্যাগের জিপার আটকে গেলে বা নষ্ট হলে তাতে মোম ঘষে ঠিক করে নেওয়া যায়। গোপনীয় নথিপত্র সিলগালা করতে মোম তো অনিবার্য উপকরণ। ঘড়ি আবিষ্কারের ইতিহাসেও মোমের উপস্থিতি লক্ষ করা যায়। সূর্যঘড়ি, পানিঘড়ি, বালুঘড়ির মতো একসময় ঘড়ি হিসেবে ব্যবহার করা হতো মোমঘড়ি।এসব হলো মোমবাতির বস্তুগত ব্যবহারের উদাহরণ। বিমূর্ত উপকারিতার দিকটাও কম গুরুত্বপূর্ণ নয়। মোমের নরম আলো ও সৌরভ আমাদের মনস্তত্ত্বে ইতিবাচক প্রভাব ফেলে। সুগন্ধযুক্ত মোমবাতির সুবাসের ধরন অনুযায়ী রয়েছে ভিন্ন ভিন্ন কার্যকারিতা। কোনোটি মানসিক চাপ কমায়, কোনোটি আবার ভালো ঘুমের জন্য সহায়ক। মনোসংযোগ বাড়াতেও মোমবাতির প্রয়োজন হয়।আজ ৭ ডিসেম্বর, মোমবাতি দিবস। ২০১৩ সালে ‘বাথ অ্যান্ড বডি ওয়ার্কস’ নামক একটি মার্কিন কোম্পানির উদ্যোগে দিনটির প্রচলন হয়। পালিত হয় ডিসেম্বর মাসের প্রথম শনিবার।‘ডেজ অব দ্য ইয়ার’ অবলম্বনে",Life,Prothom Alo
অনেকেই আমাকে ‘পতাকা চাচা’ বলে ডাকে,https://www.prothomalo.com/lifestyle/hncfi9oxx9,০৭ ডিসেম্বর ২০২৪,"খুলনার খালিশপুরে আমাদের আদি বাড়ি। খালিশপুর ক্রিসেন্ট জুট মিলের সামনে ছিল আব্বার (মির্জা আফসার উদ্দীন) দরজির দোকান। ছোটবেলা থেকে আব্বাকে সেলাইয়ের কাজে সহযোগিতা করতাম। এই করতে করতেই সেলাইয়ের কাজটা শিখে নিয়েছিলাম। তবে পতাকা বানানোর সঙ্গে মিশে আছে মুক্তিযুদ্ধের স্মৃতি।১৯৭১ সালে আমার বয়স ছিল ১৬ বছর। নবম শ্রেণিতে পড়তাম। এলাকাতেই ছিলাম। আব্বার দরজির দোকানে দেখতাম মুক্তিবাহিনীর লোকজন আসতেন। কেউ কেউ দোকানে অস্ত্রশস্ত্রও লুকিয়ে রাখতেন। তাঁদের কাছে সারা দেশের যুদ্ধের খবর নিতাম। ১৬ ডিসেম্বর দেশ বিজয়ের খবরও তাঁদের কাছে জেনেছিলাম; কিন্তু সেদিনও আমাদের এলাকা হানাদারমুক্ত হয়নি। পরের দিন ১৭ ডিসেম্বর সকালে খালিশপুর গোলচত্বরে স্বাধীন দেশের পতাকা উত্তোলন করতে গিয়েও পাকিস্তানি বাহিনীর গুলিতে একজন শহীদ হন।সকালের ঘটনার পর চিন্তা করেছিলাম—আমি তো সেলাইয়ের কাজ পারি, আজ নিজেই পতাকা তৈরি করব। তখন তো পতাকায় সবুজের ওপর লাল সূর্যের মধ্যে হলুদ রঙের বাংলার মানচিত্র ছিল। প্রথমবার অনেক চেষ্টা করে তৈরি করলাম। আমার তৈরি করা প্রথম পতাকাটা মুক্তিবাহিনীর লোকজন নিয়ে উড়িয়েছিলেন। সেদিনই খালিশপুর শত্রুমুক্ত ঘোষণা করা হয়।
আরও পড়ুনযে অস্ত্রোপচারে প্রায় ১০০ চিকিৎসক অংশ নিয়েছেন, যাঁদের ৩৯ জনই বিশেষজ্ঞ৩০ নভেম্বর ২০২৪
সেই থেকেই জাতীয় পতাকা তৈরি শুরু। স্বাধীন বাংলাদেশে পতাকার বেশ চাহিদাও ছিল। বানিয়ে বানিয়ে বিক্রি করতাম। পাশাপাশি অন্যান্য কাপড় সেলাইয়ের কাজও করতাম।সবকিছু বেশ ভালোই চলছিল। ১৯৮৫ সালে আব্বা মারা যান। সংসারে আরেকটু সচ্ছলতার জন্য বিদেশে যেতে চেয়েছিলাম। এ জন্য দোকানঘর বিক্রি করে তার সঙ্গে আরও কিছু টাকা ঋণও নিই। মালয়েশিয়া যাওয়ার জন্য সব টাকা এক দালালের কাছে দিয়ে প্রতারিত হই। ঘাড়ের ওপর ঋণের বোঝা আর অসম্মানের সঙ্গে এলাকায় থাকাটা একেবারে অসম্ভব হয়ে পড়ে তখন। বাধ্য হয়ে পরিবারসহ সাতক্ষীরার আশাশুনি এলাকায় চলে যাই। পরবর্তীকালে জমি বিক্রি করে সেই ঋণ শোধ করি। তবে খালিশপুরে আর ফেরা হয়নি। এরপর ২০০১ সালের দিকে কয়রায় চলে আসি। তবে যেখানেই থেকেছি, পতাকা তৈরি করেছি।
কয়রা উপজেলার যত স্কুল, কলেজ, মাদ্রাসা, কিন্ডারগার্টেন আছে, সব প্রতিষ্ঠান আমার কাছ থেকেই জাতীয় পতাকা বানিয়ে নেয়। এ ছাড়া দূরের কাস্টমাররাও আছেন। তাঁরা মোবাইল করে পতাকার অর্ডার দেন। বিজয় দিবস, স্বাধীনতা দিবস আর একুশে ফেব্রুয়ারির (আন্তর্জাতিক মাতৃভাষা দিবস) সময় আমার বানানো পতাকা ভালো বিক্রি হয়। তবে ডিসেম্বর মাসে সবচেয়ে বেশি। ফেরিওয়ালাদের কাছ থেকেও অনেক অর্ডার থাকে। এ সময় কাপড় কেটে এলাকার নারীদের কাছে সেলাই করতে দিই।
এ ছাড়া ফুটবল ও ক্রিকেট বিশ্বকাপ ঘিরেও পতাকার চাহিদা থাকে। সে সময় অন্য দেশের পতাকাও বানাই। তবে বাংলাদেশের পতাকা তৈরি করি মনের তাগিদে। জাতীয় পতাকা বানানো আমার শুধু পেশা নয়, তার চেয়েও বেশি কিছু। বছরের অন্য সময় যখন পতাকা বেচাবিক্রি বেশি হয় না, তখন অন্য কাপড়চোপড়ও সেলাই করি; কিন্তু পতাকা বানানোর এই কাজ ছাড়ি না। দীর্ঘদিন পতাকা বানানোর সঙ্গে যুক্ত থাকায় এখানকার অনেকেই আমাকে ‘পতাকা চাচা’ বলেও ডাকেন। ভালোই লাগে শুনতে।আমার কাছে অনেক ধরনের পতাকা আছে। কয়রা থেকেই কাপড় কিনে বানাই। ছোট পতাকা বিক্রি করি ১০ টাকা, মাঝারি আকারের ২০ টাকা থেকে ৩০ টাকা আর একটু বড় আকারেরটা ৫০ টাকায়। প্রতিটি পতাকা বানানোর সময় দৈর্ঘ্য, প্রস্থ, বৃত্ত ঠিক করে কাপড় কাটি।আমার পাঁচ মেয়ে আর এক ছেলে। মেয়েদের বিয়ে দিয়েছি। স্ত্রী মারা গেছে ২০১৪ সালে। একমাত্র ছেলে ঢাকায় একটি বেসরকারি প্রতিষ্ঠানে অল্প বেতনে চাকরি করে। একাই থাকি কয়রায়। প্রতিদিন ভোরে ঘুম থেকে উঠে কয়েক কিলোমিটার দৌড়াই। শরীরে কোনো রোগবালাই নেই, জীবনে কোনো আফসোসও নেই। বাকি জীবনটা পতাকা বানিয়েই কাটিয়ে দিতে চাই।",Life,Prothom Alo
ভালো থাকুনশীতের কোন সবজি কাদের খেতে মানা,https://www.prothomalo.com/lifestyle/health/h2aey7nn00,০৭ ডিসেম্বর ২০২৪,"শীতকাল মানেই বাজারে নানা রঙের নানা জাতের সবজি। শীতকালীন সবজিতে রয়েছে প্রচুর পরিমাণ বিটা-ক্যারোটিন, আয়রন, ফলিক অ্যাসিড, অ্যান্টি–অক্সিডেন্ট, আঁশ, ভিটামিন ও মিনারেল। শীতে কম–বেশি সবারই প্রাণভরে সবজি খেতে মন চায়। কিন্তু কোনো কোনো অসুখে কিছু কিছু সবজি খেতে মানা। ক্ষেত্রবিশেষে সীমিত রাখাই ভালো। আসুন জেনে নিই এ সম্পর্কে—পালংশাকপালংশাকে যথেষ্ট পরিমাণ মিনারেল, বিশেষ করে পটাশিয়াম থাকে। কিডনির রোগে পটাশিয়ামের পরিমাণ বেশি থাকলে পালংশাক না খাওয়াই ভালো।
ফুলকপি ও বাঁধাকপিগবেষণায় দেখা গেছে, যাঁদের গলগন্ড ও হাইপোথাইরয়েডিজম আছে, ফুলকপি–বাঁধাকপি তাঁদের থাইরয়েডের আয়োডিন ব্যবহার করার ক্ষমতাকে বাধা দিতে পারে। বিশেষ করে, সালাদ হিসেবে খাওয়া যাবে না। অন্যান্য সবজির সঙ্গে সামান্য পরিমাণে খেলে ক্ষতি নেই।ব্রকলিব্রকলিতে উচ্চ মাত্রার পিউরিন রয়েছে, যা রক্তে ইউরিক অ্যাসিডের উপস্থিতি বাড়াতে পারে। তাই গাউট (গেঁটে বাত) রোগীদের জন্য ব্রকলি খাওয়া সীমিত করা উচিত। ফুলকপির ব্যাপারেও একই কথা প্রযোজ্য।গাজরবিটা-ক্যারোটিনের চমৎকার উৎস গাজর। এটি শরীরে প্রবেশ করে ভিটামিন এ–তে রূপান্তরিত হয়। গর্ভস্থ শিশুর চোখ ও স্নায়ুতন্ত্রের বিকাশে ভিটামিন এ অপরিহার্য। তবে প্রয়োজনীয় পরিমাণের বেশি ভিটামিন এ ভ্রূণের বিকাশ ও বৃদ্ধিতে প্রতিবন্ধকতা সৃষ্টি করতে পারে।
নতুন আলুশীত এলেই অনেকে নতুন আলুর স্বাদ নিতে ভুল করেন না। তবে যে আলুই হোক, ডায়াবেটিস রোগীরা হিসাব করে খাবেন। কারণ, আলুর গ্লাইসেমিক ইনডেক্স বেশি। রক্তের গড় শর্করা এইচবিএ১সি লেভেল ৭-এর নিচে থাকলে দিনে এক–দুই টুকরা আলু খেতে পারেন। তবে এইচবিএ১সি লেভেল ৯ বা ১০ এর ওপরে থাকলে আলু না খাওয়াই হবে বুদ্ধিমানের কাজ।মটরশুঁটি ও মুলাগ্যাস্ট্রিকের সমস্যায় ভুগে থাকেন অনেকেই। এ সমস্যা যাঁদের আছে, তাঁদের মটরশুঁটি ও মুলা ছাড়া ফুলকপি, বাঁধাকপির মতো পেটে গ্যাস সৃষ্টিকারী সবজিও খুব বেশি না খাওয়াই ভালো।লাজিনা ইসলাম চৌধুরী,পুষ্টিবিদ, পিপলস হাসপাতাল, মালিবাগ, ঢাকা",Life,Prothom Alo
সেন্ট মার্টিন ভ্রমণে যাবেন? এই ৫টি তথ্য জেনে রাখুন,https://www.prothomalo.com/lifestyle/travel/y5rm8aaako,০৭ ডিসেম্বর ২০২৪,"কক্সবাজার-সেন্ট মার্টিন নৌপথে এ বছর পাঁচটি পর্যটকবাহী জাহাজ চলাচলের অনুমতি দিয়েছে সরকার। অনুমতি পাওয়া সব জাহাজ এখনো চলাচল শুরু করেনি।এমভি কর্ণফুলী এক্সপ্রেস, বে-ক্রুজার ১ ও এমভি বারো আউলিয়ার তথ্য ও টিকিট পেতে: ০১৬১০ ০৫১০০৫, ০১৯৬ ৭৬৭০৭০৭কেয়ারি সিন্দাবাদ: ০১৮৪৭ ৩২৩৭০৫-০৬এমভি কর্ণফুলী এক্সপ্রেস:https://karnafulyexpress.com.bdএমভি বারো আউলিয়া:https://baroawlia.com.bdবে-ক্রুজার ১:https://bayone.com.bdকেয়ারি সিন্দাবাদ:www.kearitourismbd.com",Life,Prothom Alo